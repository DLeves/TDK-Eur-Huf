"","link","title","text","date","name"
"1","https://hang.hu/gazdasag/maris-kineveztek-varga-mihalyt-a-jegybank-elnokenek-170992","Máris kinevezték Varga Mihályt a jegybank elnökének","Sulyok Tamás köztársasági elnök kinevezte 2025. március 4-i hatállyal Varga Mihályt az MNB elnökének – derült ki egy december 23-án késő este megjelent Magyar Közlönyből. Érdekes, hogy a pénzügyminiszteri megbízatás megszűnését az államfő nem a Pénzügyminisztérium (PM) megszüntetésével indokolja, hanem a miniszter „lemondására tekintettel” állapítja meg 2024. december 31-ei hatállyal. Hasonlóképpen lemondott a PM-államtitkárok közül Izer Norbert és Tóth Tibor, valamint a hivatalt eddig irányító Gondos Judit közigazgatási államtitkár. Ők ezek szerint nem kerülnek át a Nemzetgazdasági Minisztériumba (NGM), amelybe a PM beolvad. Az államtitkárok közül január elsejétől a Nemzetgazdasági Minisztériumban folytatja munkáját Vágujhelyi Ferenc, aki magával viszi a Magyar Államkincstár és a Nemzeti Adó- és Vámhivatal adatvagyonának optimalizálásáért felelős kormánybiztosi feladatkörét is, valamint Banai Péter Benő, aki az államháztartás irányításáért és felügyeletéért felelős. Utóbbit Varga Mihály átviszi a jegybankba, de oda bizonyára csak márciusban nevezhetik ki. Feltűnő, hogy egyelőre nincs intézkedés Tállai András, a PM miniszterhelyettesének és parlamenti államtitkárának további beosztásáról, ugyanakkor Orbán Viktor éppen vele posztolt közös fényképet kedd reggel. A Pénzügyminisztérium megszűnésével összhangban kihirdették azt is a közlönyben, hogy 2025. január elsejétől Adorján Richárd, Berczik Ábel és Besesek Botond helyettes államtitkárként a Nemzetgazdasági Minisztériumban folytatják. Ők eddig a PM helyettes államtitkárai voltak. A PM-ből viszont a jelek szerint nem megy az NGM-be – mert megszűnik helyettes államtitkári pozíciója – Ambrus Ilona (eddigi gazdálkodásért felelős helyettes államtitkár), Jármai Péter Zoltán (eddigi jogi és koordinációs ügyekért felelős helyettes államtitkár), Marczinkó Zoltán István (eddigi gazdasági elemzésekért és kiemelt támogatási programokért felelős helyettes államtitkár), valamint Szőcs Gábor (makrogazdasági és európai ügyekért felelős helyettes államtitkár). Arról, hogy Varga Mihály hogyan jutott el a jegybankelnöki székig, ITT írtunk részletesen.  
            Orbán Viktorhoz lojális vagy szakmai jegybankelnök lesz Varga Mihály? Mekkora probléma, hogy ő egy olyan politikus, akinek a banki szakmában semmiféle gyakorlata nincs?          ",2024-12-24,"varga"
"2","https://hang.hu/gazdasag/tobb-mint-haromezer-milliard-a-koltsegvetesi-hiany-170440","Több mint háromezer milliárd a költségvetési hiány   ","November végéig az államháztartás központi alrendszere 3284,3 milliárd forintos hiánnyal zárt – közölte hétfőn a Pénzügyminisztérium. Ezen belül a központi költségvetés 3257,5 milliárd forintos hiányt, az elkülönített állami pénzalapok 200,0 milliárd forintos többletet, a társadalombiztosítás pénzügyi alapjai pedig 226,8 milliárd forintos hiányt mutattak. Novemberben – egy hónap alatt – a központi alrendszer 233,8 milliárd forint hiánnyal zárt, szemben az előző évi azonos havi 586,7 milliárd forintos deficittel. A Pénzügyminisztérium ehhez azt a kommentárt fűzte, hogy „a kormány az idei évben stabilizálta a költségvetés egyensúlyát, emellett folyamatosan figyelemmel kíséri a hiány alakulását – az intézkedéseknek is köszönhetően a novemberi, egyhavi hiány mértéke utoljára 2019-ben alakult ennél kedvezőbben.” Az októberi havi adat 427,0 milliárd forint volt – emlékeztet a hvg.hu. A kamatkiadásokra fordított kifizetések összege november végéig 3412,7 milliárd forint volt, amely 798,1 milliárd forinttal magasabb az előző évi azonos időszaki teljesítésnél. A Pénzügyminisztérium szerint lényeges körülmény, hogy bár a forintpiaci kamatok már 2023-ban elkezdtek csökkenni, a pénzforgalmi kamatkiadásban ez a csökkenés csak késleltetve jelentkezik. Az eredményszemléletű kamatkiadás a PM szerint jövőre érdemben mérséklődni fog. Továbbra is meghaladják az egy évvel korábbi kifizetést a nyugellátásokra és a gyógyító-megelőző ellátásra fordított összegek is. Nyugellátásokra 5727,7 milliárd forintot, míg a gyógyító-megelőző ellátásra 2434,3 milliárd forintot fordított a kormány november végéig. A PM a közleményben még kiemeli, hogy a kormány elkötelezett a hiány mértékének további csökkentésében: az idei évre tervezett 4,5 százalék után jövőre 3,7, 2026-ban pedig 3 százalék alatti deficittel számol.    ",2024-12-09,"varga"
"3","https://hang.hu/gazdasag/fokozza-az-inflaciot-az-inflaciokoveto-adoemeles-de-ez-nehezen-tunt-elkerulhetonek-169084","Fokozza az inflációt az inflációkövető adóemelés, de ez nehezen tűnt elkerülhetőnek","– Ahogy az mindenki számára nyilvánvaló lehet, az inflációkövetőnek nevezett adóemelés már januárban fokozza majd az inflációt – erről beszélt megkeresésünkre Bod Péter Ákos közgazdász, a Magyar Nemzeti Bank egykori elnöke. Ennyivel mindenképp drágul az összes érintett termék és szolgáltatás, tehát a szeszes italok, dohánytermékek és üzemanyag ára. Semjén Zsolt miniszterelnök-helyettes nyújtotta be kedd éjjel az egyes adótörvények módosításáról szóló javaslatot, amelynek értelmében több adó és illeték mértéke minden évben automatikusan növekszik majd a törvénymódosítás szükségessége nélkül. A júliusi inflációs mértékhez kötötték ennek szintjét, tehát jövőre 4,1 százalékos emelkedésre kell készülni (ekkora volt idén júliusban a pénzromlás). Az autósokat több adónövekedéssel is sújtják, a gépjárműadó és az átírási illeték is emelkedik, ahogy 2026-tól a cégautóadó szintén. A változtatás tehát ad majd egy év eleji inflációs lökést, de a kormány ezt valójában nem is feltétlenül sajnálja. Ahogy azt Bod Péter Ákos kiemelte, a magyar gazdaságpolitika nagyon régóta inflációs alapú, a kormány pedig az azt okozó tényezőket láthatólag kedveli. A gyenge forint nyilvánvalóan inflációs tényező, hiszen az importon keresztül közvetlenül befolyásolja az árakat. A gazdasági verseny lehetséges kiiktatása szintén inflációs tényezőnek számít. Hosszú távon mindez jóval nagyobb mértékben növeli az árszintet, mintha hagynák a cégeket, hogy a fogyasztókért szabadon versenyezzenek. Mindenesetre, ahogy arra lapunknak a közgazdász is utalt, az adóemelés nehezen tűnt elkerülhetőnek, Varga Mihály pénzügyminiszter pedig most egy kicsivel nyugodtabban alszik majd, a bevételi oldal ennyivel növekszik jövőre. Kérdés, a kiadási tételekkel mit fog kezdeni a kormány.  
            Különösen az autósoknak fog fájni az új szabályozás.         Bod Péter Ákos szerint ebből az következik, hogy jósolhat bármit a Magyar Nemzeti Bank, ahogy másodlagos az is, a kormány milyen számokat ír a konvergenciaprogramba, amit amúgy már nem is így hívnak. Az már látszik ugyanis, hogy olyan inflációval számolnak, amibe ez a 4,1 százalékos emelés belefér. A közgazdászt ez nem lepte meg, tudható volt szerinte, hogy a legutóbbi hónap hármassal kezdődő, visszatekintő inflációs indexe nem fejezi ki azt, amivel decemberben valószínűleg zárul az év. Ezek szerint átlagban lesz idénre egy négy százalékos infláció, és ennyit várnak jövőre is. Bod Péter Ákos hozzátette, a kormány a saját adókalkulációja szerint nem számít ezek szerint további, érdemi dezinflációra. Az egyetemi munkacsoportja is hasonló makropályát vázolt fel korábban, már előre nem elfogadva a korábbi kormányzati bizakodást a dezinfláció folytatódásában. Már csak azért sem fogadhatták el Bod szerint, mert „a költségvetési helyzet elég vacak, és olyan irdatlan drága a magyar állam működtetése, hogy ahhoz bevételre van szükség”. A bevételi kör indexálása pedig egyszerű megoldásnak tűnt, az áfánál pedig indexálja azt majd maga az infláció. Most az az innováció a közgazdász szerint, hogy nem decemberben döntöttek, ahogy egy normális országban a költségvetés beadásakor szokás, hanem már jó előre meghatározták, mivel számolnak. De a forintban megállapított adótételekhez sajnos hozzá kellett nyúlni, az infláció létezéséről nem lehet nem tudomást venni. Több párt is reagált a bejelentésre. A Jobbik csütörtökön kiadott közleményében azt írta: „Ne az adók, hanem a támogatások legyenek inflációkövetők! A kormány olyan »önjáró« adóemeléseket jelentett be, amelyek összege minden évben követik az inflációt. Így a szokásos drágító hatáson felül extra módon teszik borsosabbá a termékek és a szolgáltatások árait, még nehezebb helyzetbe hozva a magyar polgárokat. Az állandó inflációkövetésnek lenne és lett volna helye, hiszen a családi pótlék, a családi adókedvezmény és számos támogatási forma összege a bevezetés óta minden évben inflálódik, veszít értékéből. A kormány garantált, és most már minden évben biztosan emelkedő adói, a harmatgyenge forintárfolyam együttesen brutális terheket rónak a magyar polgárokra, ami a kirívóan gyenge gazdaságpolitika egyenes következménye. Mi ezzel szemben folyamatosan emelkedő, az inflációt követő kedvezményekkel és támogatásokkal biztosítanánk a magyarokat arról, hogy a szülőföldön való boldogulásuk fontos számunkra.” A Demokratikus Koalíció EP-képviselője, Dobrev Klára a Facebook-oldalán szűkszavúnak bizonyult: „Orbánéknak megéri a magas infláció! Inflációkövető adóemelést vezetnek be.” A Márki-Zay Péter vezette Mindenki Magyarországa Néppárt pedig azt írta: „Inflációkövető adóemelést vezet be a kormány az üzemanyagoknál. Ezzel lényegében mindenre plusz és folyamatosan emelkedő adót vetnek ki Orbánék, hiszen a benzin ára beépül majd minden termékbe és szolgáltatásba. »Kinek mit intézett a kormánya.« – ugye?” A Magyar Hang kulturális újságírója. Skandináv filmdráma és francia avantgárd, modern magyar regény és Erdély költészete. Apollinaire-től Bergmanig nem is olyan hosszú az út. Otthon Veszprémben és Budapesten, Városlődön és Nemesgulácson, a Balatonnál és a Sástó mellett egyaránt. ",2024-10-31,"varga"
"4","https://hang.hu/gazdasag/a-kozgazdaszok-szerint-legfeljebb-2-szazalekos-novekedesre-kepes-a-magyar-gazdasag-168662","A közgazdászok szerint legfeljebb 2 százalékos növekedésre képes a magyar gazdaság","Az elmúlt napokban a kormány több tagja is beszélt a magyar gazdaság pillanatnyi állapotáról. Orbán Viktor miniszterelnök néhány éven belüli egymillió forintos átlagfizetést és ezer eurós minimálbért emlegetett, illetve jövőre 3-6 százalék közötti növekedést. Nagy Márton nemzetgazdasági miniszter a Portfólió Budapest Economic Forum konferenciáján elismerte ugyan, hogy az idei év második negyedében nem tudott növekedni a magyar gazdaság, ugyanakkor a belső konjunktúrával elégedett volt, hiszen erős a fogyasztás, amelyben kiemelt szerepet tölt be az élelmiszer-kiskereskedelem. Ezzel szemben az ipar a várakozások alatt teljesít, amit a miniszter külpiaci tényezőkkel magyaráz, mindenekelőtt a magyar külkereskedelemben jelentős szerepet betöltő német gazdaság gyengélkedésével. Ugyanakkor – retorikájában a miniszterelnökhöz igazodva – 2025-re 3-6 százalék közötti növekedésről beszélt, a részleteket illetően azonban már óvatosabb: az első negyedévben a gazdaság 3,3 százalékos bővülését várja, azután pedig 3-4 százalékos növekedést. Hasonlóan számol Varga Mihály pénzügyminiszter is, aki szintén a kormányfőhöz igazodva 3-6 százalék közötti jövő évi növekedést vizionált, a részletekben azonban óvatosabb volt, hiszen konkrét számként már 3,4 százalékos növekedést emlegetett. Várakozása szerint a fogyasztás 4,3 százalékkal, a beruházások 5–5,5 százalékkal lehetnek magasabbak, mint az idei évben, és eközben a költségvetési hiány csökkentését is határozott célként említette. Vezető közgazdászok ezen várakozások kapcsán arra hívják fel a figyelmet, hogy jelenlegi szerkezetében a magyar gazdaság önerőből legfeljebb 2–2,5 százalékos bővülésre képes. Ezt az elmúlt másfél évtized adatai is igazolják, hiszen ebben az időszakban átlagosan évi két százalékkal nőtt a bruttó hazai termék (GDP). A koronavírus-járvány előtti néhány évben ugyan az állami ösztönzők hatására négy százalék körüli volt a gazdasági növekedés, ez azonban kifulladt, nemcsak a járvány, majd Oroszország 2022-ben Ukrajna ellen indított területszerző háborúja miatt, hanem mert ezt a túlfűtött állapotot nem lehet sokáig következmény nélkül fenntartani. Az úgynevezett magas nyomású gazdaság „eredménye” az Európa-bajnok infláció lett.  
            Egyre többen akarnak rendszerváltást, mégis sötét történelmi korokhoz hasonló jöhet a következő évben, mert van mit félteniük Orbánéknak. A Pénzügykutató Zrt. tudományos főmunkatársával beszélgettünk. Interjú!         Abban is egyetértenek a közgazdászok, hogy nem lesz egyszerű feladat a növekedés kormány általi támogatása a költségvetés hiányának csökkentése mellett, mert ez utóbbira mennek el az erőforrások. Ugyanakkor a jegybank keze is meg van kötve, mert az infláció visszafogása miatt fenn kell tartani a pozitív reálkamatot, illetve a forintárfolyam kézbentartása érdekében biztosítani kell a régiós országok kamatszintje fölötti magyar kamatszintet, hogy el ne meneküljenek a forint piacáról a befektetők. Éppen ez utóbbi miatt – ahogy már Virág Barnabás, a Magyar Nemzeti Bank alelnöke utalt rá – a jegybank nem tudja csökkenteni az alapkamatot, és ezzel ösztönözni a gazdaság bővülését. Szintén komoly problémaként vetődik fel, hogy a kormány továbbra is kizárólag a külföldi tőkebeáramlásban látja a gazdaság növekedésének motorját. Ez a modell a rendszerváltást követően még a termelékenység növekedését eredményezte, jelenleg azonban a mind nagyobb számban megtelepedő összeszerelőüzemekről ez már nem mondható el. Sokkal inkább a tudásra épülő gazdaság irányába kellene elindulni – sőt, ezt már 15-20 évvel ezelőtt meg kellett volna tenni –, a kormány mégis huszadik századi eszközökkel igyekszik megtalálni a siker receptjét a huszonegyedik században. Abban is nagy az egyetértés a közgazdászok között, hogy a bizonytalanság, a kiszámíthatatlanság és a verseny hiánya akadályozza leginkább a termelékenység emelkedését. A kormány különadókkal nyúl be a gazdaság működésébe, von el jövedelmeket bizonyos gazdasági ágazatokból, míg a számára kedves, illetve a kormányközeli oligarchák által uralt ágazatokba állami pénzeket juttat. Ezzel torzítja a versenyt, és veszi el a befektetők kedvét az invesztíciótól. Hasonló problémát jelent, hogy a 2010 után a költségvetési gondok megoldásának, illetve az erőltetett növekedés elérésének legfontosabb eszköze az időleges megoldásnak szánt különadók rendszere lett. Nem is beszélve arról, hogy amennyiben nem hozza meg a várt eredményt az új adó, azt az ígéretek ellenére mégsem vezetik ki, ami ismét csak a bizonytalanságot fokozza.  
            1-2 éves távon természetesen fel lehet pörgetni a gazdaságot, akár még az áhított 3-6 százalékos sávba is, de hosszabb távon ebben a struktúrában szinte lehetetlen – állapította meg. Azt is vázolta, mit kellene megváltoztatni.         – Meghökkentő, hogy amikor a világ változik, a digitalizáció, a zöldátállás, az orosz energiahordozókról való lefordulás, a demográfiai és versenyképességi problémák megoldása áll Európa figyelmének központjában, akkor ezekről nincs mondandója a magyar kormánynak. A versenyképességi gondok megoldását például az elektromos autókra adandó állami szubvencióban látják. Azokról az autókról van szó, amelyekhez Magyarországon működő ázsiai vállalatok vegyipari, fémipari folyamatokkal alkatrészeket állítanak elő – nyilatkozta a Magyar Hangnak Bod Péter Ákos közgazdász. Kérdésünkre az akadémikus elmondta, attól tart, a kormány békülékenyebb hangulata – amely szerint a korábbinál jobban be szeretné vonni a gazdasági tervezésbe a szociális partnereket – nem igazán őszinte. – Talán inkább arról van szó, hogy bűnbakot keresnek. Nem szabad ugyanis elfelejteni, hogy Orbán Viktor az egymillió forintos átlagbér emlegetésénél arról beszélt, ennek feltételeit majd a szociális partnerekkel folytatandó tárgyalásokon kell kialakítani. Ha pedig mégsem sikerül, akkor lehet mutogatni a másik oldalra – részletezte félelmeit Bod Péter Ákos. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2024-10-21,"varga"
"5","https://hang.hu/gazdasag/recesszio-ide-vagy-oda-varga-mihaly-optimista-166165","Recesszió ide vagy oda, Varga Mihály optimista","Továbbra is bővül a magyar gazdaság, a növekedési kilátások bizakodásra adnak okot – mondta a kedden megjelent GDP-adatokra reagálva a pénzügyminiszter a közösségi oldalára feltöltött videóüzenetében arra reagálva, hogy a magyar gazdaság lényegében recesszióba fordult.  Varga a közölteket úgy interpretálta, hogy a friss adatok úgy is kedvező képet mutatnak, hogy a külső feltételek továbbra sem kedvezőek, hiszen az ipari termelésen túl a magyar kivitel felvevőpiacait, az európai gazdaságokat is visszafogja, hogy az ukrajnai háború még mindig nem zárult le. Ahogy azt megírtuk, Magyarország bruttó hazai termékének volumene 2024 második negyedévében a nyers adatok szerint 1,5 százalékkal, a szezonálisan és naptárhatással kiigazított és kiegyensúlyozott adatok szerint 1,3 százalékkal haladta meg az előző év azonos időszaki értéket – jelentette kedden első becslése alapján a Központi Statisztikai Hivatal (KSH). Az előző negyedévhez képest viszont – a szezonálisan és naptárhatással a szezonálisan és naptárhatással kiigazított és kiegyensúlyozott adatok szerint – a gazdaság teljesítménye 0,2 százalékkal csökkent.  ",2024-07-30,"varga"
"6","https://hang.hu/gazdasag/penzugyminiszterium-vademeles-varga-mihaly-163167","A korrupcióval szembeni zéró toleranciáról beszélt Varga Mihály","– Ez egy régi ügy – így kommentálta Varga Mihály a csütörtöki kormányinfón azt, hogy februárban 54 ember ellen emeltek vádat a Pénzügyminisztériumot és a Miniszterelnökséget érintő korrupciós ügyben. Ahogyan arról lapunk is beszámolt a 24.hu alapján: a Pénzügyminisztériumot és a Miniszterelnökséget is érintő vesztegetési botrányban a Központi Nyomozó Főügyészség (KNYF) ötvennégy ember ellen emelt vádat, köztük Varga Mihály pénzügyminiszter tucatnyi korábbi beosztottja – osztályvezetők, főosztályvezető-helyettesek, egy főosztályvezető és egy volt helyettes államtitkár – ellen. Az ügy 2022 áprilisában robbant ki, amikor 150 ügyész és rendőr több tucat helyszínen csapott le elsősorban minisztériumi tisztviselőkre. A vád szerint az elsőrendű vádlott, egy pénzügyminisztériumi referens, jól szervezett korrupciós hálózatot épített ki, amelyben széles körben tartott kapcsolatot pályázatírókkal, projektmenedzserekkel és pályázó cégek vezetőivel. A rendszer lényege az volt, hogy több munkatársát bevonva, milliós összegekért cserébe elintézte a pályázatok nyertességét, az ellenőrzések cégek számára kedvező lefolytatását, valamint a pályázatokkal kapcsolatos kérelmek, jogorvoslati eljárások pozitív elbírálását. Varga Mihály ezzel kapcsolatban a kormányinfón arról beszélt, hogy még 2022-ben a Pénzügyminisztérium volt az első, amely nyilvánosságra hozta, hogy a főügyészség eljárást folytat bizonyos kollégákkal szemben, az érintettek munkaviszonyát azonnali hatállyal felfüggesztették. Arra a kérdésre, hogy miniszterként van-e felelőssége a történtekben, azt mondta, hogy ezek EU-s pályázatok voltak. A miniszter elmondása szerint Orbán Viktor nem kért külön tájékoztatást az ügyben, hiszen a tárca már eleve a nyilvánosságot is tájékoztatta. Azt majd a bíróság dönti el, hogy őt meg akarják-e hallgatni. Varga Mihály azt is mondta, hogy itthon zéró tolerancia van a korrupcióval szemben.  ",2024-04-11,"varga"
"7","https://hang.hu/gazdasag/varga-mihaly-675-milliardnyi-beruhazast-utemeznek-at-163164","Az óriási deficit nyomán 675 milliárdnyi beruházást ütemez át a kormány","A következő időszakban összesen 675 milliárd forintnyi beruházást ütemez át, halaszt el a kormány – jelentette be a csütörtöki kormányinfón Varga Mihály. A pénzügyminiszter szavai szerint „ezek nem vesznek el, a jövőben fognak megvalósulni”, az átütemezés ugyanakkor jelentősen segíti a költségvetés mozgásterét. (A lépés nem véletlen: a napokban derült ki, hogy gigantikus a költségvetési hiány, és március végére összejött majdnem a teljes évre tervezett deficit). A cél Varga közlése szerint az, hogy a költségvetési hiányt csökkenő pályán tartsák. A tervek szerint egyébként idén ez 4,5 százalék lesz. Jövőre 3,7, 2026-ra pedig 2,9 százalékkal kalkulálnak. Arról, hogy pontosan milyen beruházások átütemezéséről van szó, a miniszter nem árult el részleteket. Csak annyit mondott, hogy a tárcáknak kell dönteniük, mert ők jobban látják a helyzetet. A kormány ugyan fogalmazott meg javaslatokat, de nem mondta meg, hogy miket. Varga Mihály beszélt arról is, hogy háborús helyzetre tervezték a makrogazdasági pályát. Arra számítanak, hogy idén a gazdaság visszatér a növekedési pályára, ez a növekedés 2,5 százalék körül lehet, jövőre pedig már 4,1 százalékos emelkedést becsülnek. Gulyás Gergely Miniszterelnökséget vezető miniszter már korábban jelezte, hogy a kormány mérlegelte, mivel jár egy elhúzódó háborús időszak, hiszen ez más gazdaságpolitikát igényel. Itt azt is bejelentette, hogy a korábbi évek gyakorlatától eltérően idén csak novemberben, az amerikai elnökválasztás után nyújtják be a jövő évi költségvetést, az ugyanis döntő lehet a háború és béke kérdésében szerinte, hogy ki lesz az Egyesült Államok következő elnöke.  ",2024-04-11,"varga"
"8","https://hang.hu/gazdasag/bejelentettek-pentektol-nyugdij-elotakarekossagi-celbol-is-vasarolhato-allampapir-161316","Bejelentették: péntektől nyugdíj-előtakarékossági célból is vásárolható állampapír","Új megtakarítási lehetőséget kínál a nyugdíjas évekre a Magyar Államkincstár: péntektől nyugdíj-előtakarékossági célból is vásárolható állampapír – jelentette be Varga Mihály pénzügyminiszter a Facebook-oldalán pénteken. Az új számlatípus előnye, hogy teljesen díjmentes, és személyi jövedelemadó-visszatérítés jár hozzá, ez évente akár 100 ezer forint is lehet – ismertette. A nyugdíj-előtakarékossági számlát azonnal néhány kattintással meg lehet nyitni a Kincstár online felületein. Kiemelte: az állampapírokkal mindenki jól jár, biztonságos, kamatadó mentes és magas hozamú befektetés a lakosságnak, egyúttal kiszámítható finanszírozás a magyar államnak. A Magyar Államkincstár az MTI-vel pénteken közölte: az új lehetőséggel olyan állampapír-befektetési életút programot alakítanak ki, mellyel a gyermek születésétől kezdve egy egész életen át megfelelő kínálatot tudnak biztosítani ügyfeleik részére az állampapír-forgalmazás területén. A számlanyitás feltétele, hogy az ügyfél már rendelkezzen értékpapírszámlával a Kincstárban. A NYESZ online azonnal megnyitható lesz ügyfélkapun keresztül, valamint személyesen a Kincstár állampapír értékesítési ügyfélszolgálatain. Az előtakarékoskodónak a számlanyitást megelőzően 5000 forint befizetést kell teljesítenie a fő értékpapírszámlájára. A befizetés után a nyugdíj-előtakarékossági számla Ügyfélkapun keresztül nyitható meg, ezt követően a Webkincstáron és Mobilkincstáron keresztül is intézheti megtakarításait az ügyfél. A NYESZ-t bárkinek érdemes lesz nyitni, aki ki tudja használni a 20 százalékos adó-visszatérítést és 10 évig a számlán tudja hagyni a megtakarítását. Ha többféle nyugdíj-megtakarítása is van egy ügyfélnek (tehát például Nyugdíjbiztosítás és NYESZ, vagy Önkéntes Nyugdíjpénztár és NYESZ), akkor a maximálisan visszaigényelhető összeg ezen nyugdíjcélú megtakarításokra összesen évi 280 ezer forint. A kincstári NYESZ-re valamennyi lakossági ügyfél által vásárolható forint alapú állampapír megvásárolható. A NYESZ-en a befektetés folyamatosan gyarapítható, a befizetések gyakoriságát az ügyfél dönti el – írták.  ",2024-02-02,"varga"
"9","https://hang.hu/gazdasag/varga-mihaly-folytatni-kell-a-fegyelmezett-fiskalis-politikat-161176","Varga Mihály: Folytatni kell a fegyelmezett fiskális politikát","Józan, mértékletes és fegyelmezett politikára van szükség, így idén is folytatni kell a fegyelmezett fiskális politikát. A cél az, hogy 5 százalék környékén legyen az éves átlagos infláció – mondta Varga Mihály pénzügyminiszter az iCon gazdaságpolitikai konferencián szombaton Sopronban. Az MTI által idézett tárcavezető hangsúlyozta: meggyőződése szerint amíg az infláció mértéke nem megy vissza egy „moderáltabb tartományba”, addig csak korlátozottan lehet költségvetési költekezésbe fogni. – Abban konszenzus van, hogy az idei infláció jóval kisebb lesz, mint a tavalyi – mondta, hozzátéve, hogy „óriási eredménynek” tartja, hogy míg tavaly januárban 25,7 százalék volt az infláció, addig decemberben 5,5 százalék. Meglátása szerint az idei januári adat még kedvezőbb lesz. Varga Mihály szerint a legnagyobb eszköze a monetáris politikának van, „egyre inkább megérett az idő, hogy a hozamok és az alapkamat is lejjebb jöjjön”.  
            Ráadásul először jelenik meg hivatalosan nyilvános kormányzati dokumentumon az idei recesszió. És a kilábalás is a vártnál lassabb lesz.         A miniszter elmondta: komoly kihívás lesz az idei év, mert az elfogadott költségvetés szerint 6 százalék környékéről kellene 3 százalék alá csökkenteni az államháztartási hiányt. „Ezt meg tudnánk lépni, de növekedési áldozata és vesztesége lenne” – fogalmazott, hozzátéve, hogy ez a munkanélküliség növekedésében jelentkezne, amit nem szeretnének. – Kormánygondolkozás van arról, hogy a hiányt nem egy, hanem két év alatt kellene 3 százalék alá csökkenteni, de döntés még nem született – mondta. Meglátása szerint reálisabb a két év és az idei évre a piac is inkább 4-4,5 százalékos hiányt tud realizálni. Varga Mihály beszélt arról is, hogy a magyar adórendszer azt a versenyképességet mutatja, hogy az egy főre eső külföldi működőtőke beruházásban elsők vagyunk a régióban, ezt a pozíciót tartani akarja a kormány. „Jó az országnak, ha minél több ilyen tőke érkezik, de vannak korlátok is” – mondta. A személyi jövedelemadó mértékéről azt mondta, hogy a cél továbbra is az, hogy egy számjegyű legyen, de a 15 százalékos kulcs sem „rossz”, hiszen Európa harmadik legkisebb adóterhe. „Ezen túl a családi kedvezmények is tovább tudják csökkenteni a mértékét” – mondta. Kiemelte, teljesítették, amit 2010-ben ígértek, miszerint versenyképes adórendszert működtetnek, ami nem bünteti a vállalkozásokat és a magánszemélyeket. A pénzügyminiszter az állampapírokra kitérve azt mondta, hogy az egyik legnagyobb sikerük, az első helyen van a befektetések között. Hangsúlyozta azt is, hogy az államadósság szerkezete három pontban jelentősen változott. Egyrészt míg 2010-ben az államadósság 53 százaléka devizában volt, most ez az arány 26 százalék. Másrészt az államadósság futamidejét növelni tudták, ez most már 6 év átlagosan, szemben a 2010-es 3,5 évvel. – A harmadik pont a lakosság szerepvállalása: míg 2010-ben az államadósság 3 százaléka volt a magyar lakosságnál, most 21 százaléka, ami azt jelenti, hogy a magyar emberek életének a része lett az állampapír – mondta. „A miniszter meglátása szerint a pénzügyi alapismereteket a nemzeti alaptanterv részévé kellene tenni, mert egy életen át elkísérnek bennünket. Ha rossz döntéseket hozunk, akkor azt a családunk is megsínyli” – fogalmazott. Elmondta azt is, hogy a kormány továbbra is fenntartja a babakötvényt, ami jelenleg 20 százalék kamatot fizet. Kitért arra is, hogy a magyar lakosságnál 8600-8700 milliárd forintnyi készpénzállomány van. Varga Mihály a digitalizációt is érintve azt mondta, hogy szeretnék fenntartani a versenyképességet és a hatékonyságot is. Egyik nagy sikernek tartja a személyi jövedelemadó elektronikus elkészítését, a Nemzeti Adó- és Vámhivatal már kétmillió ember bevallását készíti el. Az idei év nagy lehetőségének nevezte Varga Mihály az e-áfa és az e-nyugta bevezetését. Kérdésre válaszolva a pénzügyminiszter elmondta, hogy az euró bevezetése nem cél, hanem eszköz. Példaként említette Szlovákiát, ahol a gazdaság nem lett sikeresebb azzal, hogy bevezették az eurót.  ",2024-01-27,"varga"
"10","https://hang.hu/gazdasag/magankezbe-adna-a-penzugyminiszterium-jelenlegi-epuletet-varga-mihaly-160993","Magánkézbe adná a Pénzügyminisztérium jelenlegi épületét Varga Mihály ","Az lenne a leghelyesebb, ha a Pénzügyminisztérium épületét „visszakapná a magyar üzleti szféra” – derül ki Varga Mihály pénzügyminiszter Vg.hu-nak adott interjújából. A Pénzügyminisztérium a tervek szerint 2024-ben, 76 év után a József nádor térről visszaköltözik a várba, ahol a második világháború végéig működött. A tárcának szánt régi-új épület évek óta épül a Szentháromság téren, a költségek már 100 milliárd forint felett járnak. A jelenlegi, József Nádor téri épületet az állam tulajdona, mióta 1947-ben rekvirálták a Magyar Általános Hitelbanktól. Az interjú alapján arra lehet következtetni, hogy a város egyik legértékesebb és turisztikailag legfelkapottabb helyén álló épületet esetleg magánkézbe adja az állam.    Varga Mihály az interjúban beszélt arról is, hogy a kormány 3,6 százalékos gazdasági növekedést vár, és becsléseik szerint idén 5,2 százalék lehet az éves infláció, de ez még nem nevezhető alacsonynak, és elismerte, hogy veszélyeket is hordoz magában. Idén is tavasszal fogadja el a törvényhozás a következő év költségvetését – közölte, ezek szerint hiába éri rendszeresen kritika a büdzsé túl korai elfogadását. Arra a kérdésre, miszerint nem gond-e az, hogy az államkötvények magas kamata révén a kormány lényegében a gazdagoknak kedvez, Varga azt felelte: „kilencszázezer ügyfele van az államkincstárnak, így akkor tehát kilencszázezer gazdag ember van az országban. Vagyis a baloldal szerint is legalább minden tizedik magyar gazdag.”   ",2024-01-20,"varga"
"11","https://hang.hu/gazdasag/varga-mihaly-szigort-akar-nagy-marton-viszont-lazitana-160573","Varga Mihály szigort akar, miközben Nagy Márton lazítana","– Nem lenne jó ötlet a költségvetési lazítás, ilyen szándéka a kormánynak nincs, és el kell érni a 2024-re törvényileg rögzített 2,9 százalékos GDP-arányos államháztartási hiánycélt – a többi között ezt hangsúlyozta évindító sajtótájékoztatóján Varga Mihály. A Portfólio beszámolója szerint a pénzügyminiszter összességében kitérő válaszokat adott arra, hogy tényleg kőbe vésett-e a 2,9 százalékos hiánycél, főleg annak tükrében, hogy tavaly majdnem 6 százalékos lett a deficit, továbbá a gazdasági növekedés támogatásának szükségességéről érkeznek üzenetek egy másik kormánytag felől. Varga Mihály hangsúlyozta, hogy nagyon az újév elején vagyunk, ezért még a végleges 2023-as költségvetési eredményszemléletű hiányszám sincs meg, emiatt korai még mit mondani a 2024-es célról is (csak a 2023-as pénzforgalmi deficitet említette, ami 4593 milliárd lett, tehát a novemberi 4075 milliárdról még durván tovább hízott az év utolsó hónapjában a hiány). Szerinte korai a 2024-ben esetleg szükséges kiigazító lépésekről is beszélni. Többször jelezte, hogy a kormánynak egyértelműen célja idén a költségvetési hiány és az adósságráta lefaragása, bár ezekre konkrét számokat nem mondott, csak az irányt érzékeltette. Leszögezte: „a kormány tovább fogja folytatni az egyensúlyi mutatók javítását, a hiány és az adósság csökkentését. Olyan lépéseket kell megtenni, amelyek tovább erősítik a fegyelmezett gazdálkodás képét, a 2024-es költségvetési törvényt kell betartania a kormánynak”. Azt az ellentmondásnak tűnő helyzetet nem sikerült feloldania, hogy egyszerre üzeni a kormány, hogy költségvetési fegyelemre, hiánylefaragásra van szükség (2,9 százalékos törvényi célt be kell tartani), illetve azt, hogy lehet lazább is a költségvetési pálya a gazdaság megtámogatása érdekében. Nagy Márton nemzetgazdasági miniszter ugyanis a Demokratának adott interjúban arról beszélt, hogy ideje lenne a költségvetési lazításnak. Mint mondta, vannak olyan államok, amelyek a növekedés összeomlása ellenére is ragaszkodnak a költségvetési fegyelemhez. És vannak azok, amelyek a költségvetési hiányt elengedve állami támogatásokkal javítják saját versenyképességüket. Ilyen az Egyesült Államok és Kína. A kérdés szerinte az, hogy az EU is erre az útra lép-e, és a miniszter egyértelműen jelezte, hogy a költségvetési szigor további fenntartása szerinte rossz döntés lenne, „hiszen ha mások versenyeznek és 7-8 százalékos költségvetési hiánnyal és száz százalék körüli államadóssággal futnak, akkor mi is lehetünk megengedőbbek magunkkal szemben"". A magyar költségvetésről azt mondta, hogy a hiánynak csökkennie kell, de figyelembe kell venni a gazdaságfejlesztési célokat, hiszen idén kiemelt cél a növekedés helyreállítása. Ehhez pedig a költségvetés oldalán is szükséges egyfajta impulzus a gazdaságnak. Nagy Márton miniszter felvetésére reagálva Varga Mihály arról beszélt: „nem volna jó ötlet a költségvetési lazítás, ilyen szándéka a magyar kormánynak nincsen”, illetve a fiskális impulzus felvetésére úgy reagált a miniszter: „ha lesz tere, lesz impulzus”.  ",2024-01-04,"varga"
"12","https://hang.hu/gazdasag/varga-mihaly-ujabb-170-milliard-forint-unios-forras-erkezeserol-szamolt-be-160526","Varga Mihály újabb 170 milliárd forint uniós forrás érkezéséről számolt be","Újabb 170 milliárd forint uniós forrás érkezett Magyarországra – közölte Varga Mihály pénzügyminiszter a Facebook-oldalán kedden. A tárcavezető tájékoztatója szerint ezzel az elmúlt napokban „összesen 470 milliárd forint hazánknak járó uniós forrást kaptunk meg”. A múlt hét csütörtökön 779,5 millió euró (300 milliárd forint) érkezett a helyreállítási forrásokból, kedden pedig 445 millió eurót (170 milliárd forintot) utaltak a 2021-2027-es uniós költségvetési időszak keretéből, amelyből 240 millió euró az Integrált Közlekedésfejlesztési Operatív Program Plusz, 205 millió euró a Gazdaságfejlesztési és Innovációs Operatív Program Plusz fejlesztéseit segíti – közölte Varga Mihály. Mint a Portfolio megjegyezte, a fejlesztési programok megvalósítását a magyar kormány már 2021-ben elkezdte, hazai forrásokból megelőlegezve a költségeket. A mostani kormányzati kommunikáció szerint a terület- és településfejlesztési, digitális, közlekedés- és gazdaságfejlesztési területeken közel 9300 támogatási szerződést kötöttek meg, melyek értéke meghaladja az 1600 milliárd forintot. 122 milliárdot pedig már ki is fizetett a kormány. A kabinet mintegy 800 millió eurónyi számlát küldött ki Brüsszelbe, ennek most több mint a felét fogadta be az Európai Bizottság. A múlt héten a helyreállítási forrásokból érkezett összeg, ami a 3,9 milliárd eurós hitel előlege, ehhez semmilyen jogállamisági feltételt nem kellett teljesítenie a kabinetnek, azonban a maradék támogatás lehívása a szupermérföldkövek teljesítésétől függ, így ott még nem tudni pontosan, mikor érkezhetnek meg a források – írta a portál.  
            A tanárok béremelésének fedezete is abban a csomagban van, amelyhez hozzájuthat az ország.            ",2024-01-02,"varga"
"13","https://hang.hu/gazdasag/tanari-beremeles-varga-mihaly-es-pinter-sandort-is-feladatot-kapott-orban-viktortol-160465","Tanári béremelés: Varga Mihály és Pintér Sándort is feladatot kapott Orbán Viktortól","„A 2024. évi tanárbéremelés érdekében szükséges pénzügyi forrás biztosításáról” címen jelent meg egy Orbán Viktor miniszterelnök által jegyzett kormányhatározat péntek este. Ebben többek közt az szerepel: „a kormány egyetért a tanárok illetményének 2024. január 1-jével történő átlagos 32,2%-os megemeléséhez kapcsolódó központi költségvetési forrás biztosításának szükségességével”. Ennek biztosítása érdekében felhívják Varga Mihály pénzügyminisztert, hogy „gondoskodjon az ellentételezés összegét megalapozó adatszolgáltatások alapján meghatározott költségvetési forrás rendelkezésre állásáról”. Varga Mihálynak határidőt is adtak: soron kívül kell ezt teljesítenie az adatok rendelkezésre állását követően. Feladatot kapott az oktatásért felelős Pintér Sándor belügyminiszter is. A kormányhatározat többek közt azt írja el a tárcavezetőnek, hogy a felsőfokú végzettségűek 2023. évi átlagbérének megállapítását követően a tanárok illetményemelésének mértéket „ismételten felülvizsgálni szükséges, és felkéri a belügyminisztert, hogy amennyiben további emelés szükséges, készítsen előterjesztést a béremelés újabb üteméhez”, aminek határideje 2024. március 31.  
            A kormány határozatban rendelkezik arról, hogy az emelt bérek februári kifizetéséhez szükséges források biztosítása a központi költségvetés terhére megtörténjen.          ",2023-12-29,"varga"
"14","https://hang.hu/gazdasag/dontott-a-kuria-budapestnek-iden-osszesen-58-milliard-szolidaritasi-adot-kell-fizetnie-160288","Döntött a Kúria, Budapestnek idén összesen 58 milliárd szolidaritási adót kell fizetnie","„Döntött a Kúria: Karácsony Gergely nem kap mentességet a szolidaritási adó megfizetése alól” – írta közösségi oldalán Varga Mihály. A pénzügyminiszter emlékeztetett, hogy a Fővárosi Ítélőtábla által megítélt azonnali jogvédelem már október 17-én lejárt, de a Kúria most hatályon kívül helyezte az Ítélőtábla határozatát. – Karácsony Gergelyt tehát a bírósági végzés szerint ideiglenesen sem illeti meg védelem az adófizetés alól, be kell tartania a törvényeket, és meg kell fizetnie a szegényebb településeket segítő szolidaritási hozzájárulást – írta a pénzügyminiszter. A kormány által jelentősen megemelt, és jövőre még tovább növelt adót persze nem a főpolgármesternek, hanem Budapestnek kell megfizetnie. Emiatt, ahogy arra a városvezetők rendszeresen felhívják a figyelmet, a fővárosnak többet kell befizetnie az államkasszába, mint amennyit onnan különböző jogcímeken kap. Budapestre 2023-ban 58 milliárd forint szolidaritási adó hárul, ebből Karácsony Gergely főpolgármester csak 33 milliárdot tartott jogosnak. A Kúria viszont teljes egészében elfogadta a Magyar Államkincstár fellebbezésében leírt indokokat, azaz, hogy a kincstár idáig is jogszerűen szedte be a főváros adótartozását. Az ügyben a legutóbbi fejlemény az volt, hogy a Magyar Államkincstár december elején 3,8 milliárd forintot emelt le a főváros számlájáról. Korábban, még novemberben 5,6 milliárd forinttal csapolták meg Budapest pénzét, ami miatt akkor Karácsony Gergely Varga Mihály lemondását követelte, és egyszerű lopásnak minősítette az eljárást.  ",2023-12-21,"varga"
"15","https://hang.hu/gazdasag/varga-mihaly-elni-fog-a-vetojoggal-ha-az-allamadossag-veszelyben-van-159908","Varga Mihály élni fog a vétójoggal, ha az államadósság veszélyben van","Élni fog a kormányzati költségvetési előkészítő munkacsoportban kapott vétójogával, ha úgy látja, hogy az államadósság vagy az államháztartási hiány veszélyben van – jelentette ki Varga Mihály csütörtökön. A pénzügyminiszter az online kincstári értékpapírszámláról szóló sajtótájékoztatót követően kapott arra vonatkozó újságírói kérdést,  presztízsveszteségként éli-e meg, hogy a jövőben Orbán Viktor döntése alapján Nagy Márton gazdaságfejlesztési – jövőre már nemzetgazdasági  –miniszter vezeti a gazdasági kabinetet. Mint ismert, Orbán Viktor kedd éjjel kiadott, csütörtöktől hatályos rendelete szerint Nagy Márton lép elő a magyar gazdaságpolitika vezetőjévé, a kormányon belüli döntéseket meghozó gazdasági kabinetet mostantól ő vezeti majd, míg Varga Mihály helyet sem kap az asztalnál. Bekerül viszont a tagok közé Orbán Balázs, a miniszterelnök politikai igazgatója, Szijjártó Péter külgazdasági miniszter, Navracsics Tibor területfejlesztési miniszter, Csák János kultúráért és innovációért felelős miniszter, valamint Nagy István agrárminiszter. Az Atv.hu kérdésére a pénzügyi tárca vezetője azt válaszolta: a csapatjátékban mindig az edző határozza meg a stratégiát, a taktikát. „A játékosokat nem szokták megkérdezni, miért az a kapus, vagy a védő, vagy éppen a középpályás. Ugyanígy dolgozik egy kormány is, van egy kormányfő, a miniszterelnök határozza meg a kereteket.” Kiemelte, „olyan időszakot élünk, amikor sokkal fontosabb az, hogy az államadósságot és az államháztartási hiányt csökkenteni tudjuk"". A gazdaság egy nehéz időszakon megy keresztül, amikor szűkebbek a források, amelyeket hatékonyabban kell felosztani. „Amíg a kormány számára fontos és kiemelt cél a fegyelmezett és kiszámítható gazdálkodás, addig legyen bármilyen szerkezet, és miniszterelnök úr számít a munkámra, addig ezt a munkát folytatni fogom"" – jelentette ki Varga. A gazdasági kabinetből kirakott pénzügyminiszter egyébként a „fegyelmezett költségvetési gazdálkodásért” lesz felelős. Ehhez kapott társakat is Gulyás Gergely Miniszterelnökséget vezető miniszter, Rogán Antal, a Miniszterelnöki Kabinetirodát vezető miniszter és Orbán Balázs személyében.  ",2023-12-07,"varga"
"16","https://hang.hu/gazdasag/varga-mihaly-szerint-a-kormany-nem-nyul-az-allampapirok-visszavaltasanak-felteteleihez-159667","Varga Mihály szerint a kormány nem nyúl az állampapírok visszaváltásának feltételeihez","„Az állampapírok kondícióján nem kívánunk változtatni. Az 1000 éves magyar állam garanciái állnak ezek mögött” – mondta Varga Mihály pénzügyminiszter a költségvetési bizottságban zajló parlamenti meghallgatásán a Portfolió tudósítása szerint. A minisztert Jámbor András kérdezte az állampapírokról, és vélhetően a Telex cikke nyomán került elő a kérdés. A portál ugyanis hétfőn megírta, hogy a Magyar Államkincstár (MÁK) az állampapír-tulajdonosok körében közzétett egy kérdőívet, amelyen egy furcsa kérdés is szerepelt: „Saját bevallása szerint ismeri az állampapírok visszaváltásával (lejárat előtti eladhatóságával) kapcsolatos szabályokat?” A témának azért van jelentősége, mert a mostanáig árult prémium állampapírok a következő egy-másfél évben a korábbi magas infláció miatt nagyon jól fognak kamatozni, utána viszont sokkal rosszabbul. Emiatt sokan valószínűleg 2025 első felében, vagyis a jó kamatozású időszak után megpróbálják majd visszaváltani azokat. Ezt a mai feltételek mellett egy 1 százalékos díj ellenében lehet megtenni, de ennek mértékét az állampapír kibocsátója elvileg bármikor megváltoztathatja, akár 20 százalékra is. Varga Mihály azonban arra hívta fel a figyelmet, hogy az elmúlt 13 évben a kormány egyszer sem nyúlt bele az állampapírok kamataiba, kondícióiba. – Pénzügyminiszterként mindig arra fogok törekedni, hogy ezt mindig be is tartsa a magyar állam – szögezte le.        ",2023-11-28,"varga"
"17","https://hang.hu/gazdasag/varga-mihaly-magyarorszag-tamogatja-a-szigorubb-unios-koltsegvetesi-politikat-159099","Varga Mihály: Magyarország támogatja a szigorúbb uniós költségvetési politikát","A magyar kormány elkötelezett a költségvetési hiány és az államadósság csökkentése mellett, és támogatja azokat a törekvéseket, amelyek uniós szinten is fegyelmezettebb gazdálkodást céloznak – jelentette ki Varga Mihály, miután videómegbeszélést folytatott Nadia Calvino spanyol gazdasági miniszterrel az uniós gazdasági kormányzás reformjáról a Pénzügyminisztérium hétfői közleménye szerint. A tárcavezető hangsúlyozta: a spanyol uniós soros elnökség a magyar érdekeknek megfelelően módosította a gazdasági kormányzásra vonatkozó szabályozás tervezetét, amelyet így előzetesen Magyarország is támogat – áll a közleményben. A járvány és a háborús válság hatására Európa-szerte jelentősen megemelkedtek a költségvetési hiányok és adósságszintek, amelyeknek csökkentése érdekében az uniós szabályozás reformjára van szükség – emlékeztetett Varga Mihály. „A tárgyalások során magyar részről egyetértettünk az egyensúlyi mutatók javításával, azonban következetesen elutasítottuk az Európai Bizottság túlzott jogkörökkel való felruházását a tagállamok költségvetésének meghatározásában” – fogalmazott a pénzügyminiszter. Hozzátette: a spanyol elnökség a folyamatok felgyorsítása érdekében jelentősen változtatott az eredeti bizottsági javaslaton, és egy tervezetet készített elő, amely a Bizottság befolyását csökkenti, a tagállamokét pedig növeli a gazdasági kormányzásban. Az új tervezet szintén figyelembe veszi azt a Magyarország által is kért módosítást, amely szerint a védelmi többletkiadásokat vegyék figyelembe a maastrichti hiányszint értékelésekor – írta a PM. (MTI)    ",2023-11-06,"varga"
"18","https://hang.hu/gazdasag/dk-sem-az-emberek-sem-a-csaladok-sem-a-vallalkozasok-nem-birnak-ki-tobb-megszoritast-157892","DK: sem az emberek, sem a családok, sem a vállalkozások nem bírnak ki több megszorítást","Sem az emberek, sem a családok, sem a vállalkozások nem bírnak ki több megszorítást – jelentette ki a Demokratikus Koalíció frakciószóvivője egy csütörtöki, online sajtótájékoztatón. Kálmán Olga úgy fogalmazott, hogy Varga Mihály pénzügyminiszter a Magyar Közgazdasági Társaság vándorgyűlésén tartott egy előadást, amiben „elismerte, hogy bajban van a költségvetés. Ezért aztán újabb megszorítást is belengetett, méghozzá a bankok profitjára mutogatva”. A televíziós műsorvezetőből lett ellenzéki politikus hozzátette, „az újabb megszorítás hírére” meredeken zuhanni kezdett a forint. „Éppen elég baj, hogy a kormány az »orbáni inflációval« Európa legnagyobb élelmiszerdrágulását, a »hétszeres rezsiemeléssel« pedig Európa legmagasabb gázárát szabadította a magyarokra” – mondta az MTI által is idézett frakciószóvivő. – Nem lehet megszorítások következményeit újabb megszorításokkal kezelni – szögezte le Kálmán Olga.  
            A jegybankelnök és a pénzügyminiszter odaszólt egymásnak, az üzengetést a forint is megérezte.          ",2023-09-21,"varga"
"19","https://hang.hu/gazdasag/matolcsy-az-arsapkak-3-4-szazalekkal-emeltek-az-inflaciot-157871","Matolcsy szerint az ársapkák 3-4 százalékkal emelték az inflációt","Matolcsy György, a Magyar Nemzeti Bank elnöke keményen beleszállt a magyar kormányzat gazdaságpolitikájába. Az Egerben megtartott Közgazdász Vándorgyűlés nyitóperceiben azzal kezdte, hogy ő most tényleg a valóságról fog beszélni – számolt be a Telex. Mint mondta, Szerb Antaltól tudjuk, hogy minden könyvnek megvan a maga sorsa, így minden előadásnak is megvan a maga lelke. Az övé az, hogy a következő kormányok soha többé ne ismételjék meg azt a gazdaságtörténeti szerencsétlenséget, ami az elmúlt két évben Magyarországon a magas inflációval történt. Matolcsy szerint az MNB ugyan időben jelezte az inflációs veszélyt, de a kormány másfél évig nem csatlakozott a jegybank inflációt letörő intézkedéseihez. Sőt, miközben az MNB a fékre, addig a kormány a gázra lépett, eleinte a kormány a magas deficittel és az élelmiszerárstoppal tüzet akart oltani olajjal, csak hozzáadott az inflációhoz. Önmagában az ársapkák alkalmazása 3-4 százalékkal emelte az inflációt. Ez kalandor gazdaságpolitika volt – fogalmazott. Varga Mihály pénzügyminiszter igyekezett pozitív hangot megütni a Közgazdász-vándorgyűlésen megtartott előadásában, de a Hvg.hu beszámolója szerint ez csak részben sikerült. A tárcavezető elismerte: a költségvetés nem áll jól. A kormány fenn kívánja tartani a fiskális szigort – hangoztatta Varga, és azt ígérte, idén kisebb hiány lesz a tavalyinál (ez utóbbi 6,2 százalékos volt). A fiskális szigor érdekében a kormány kész további lépéseket tenni, szó lehet a különadók emeléséről, mérlegelheti a kormány a kamattámogatott programok felülvizsgálatát, kiadáscsökkentés jöhet a kormányzati szférában, és ha kell, folyamatban lévő projekteket is felfüggesztenek. Utóbbit eddig tagadták, Lázár János építési miniszter csak előkészítési fázisban, vagy az előtt álló beruházásokat fagyasztott be. A miniszter az előtte felszólaló Matolcsy György jegybankelnöknek is odaszúrt. – Az infláció elsőszámú felelőse a monetáris politika – mondta arra reagálva, hogy Matolcsy szerint a kormánynak és a jegybanknak együtt kell dolgoznia az infláció letörésén. A jegybank szerinte jól tette, hogy elkezdte a kamatemelési ciklust, de vitatható, időben kezdte-e. Ám a kamatemelés közben vette az állampapírt, és vette a vállalati kötvényeket. Egyszerre hideget és meleget fújni nem lehet – figyelmeztetett Varga. Még be sem fejeződött a vándorgyűlés nyitó ülése, a forint árfolyama már megroggyant, ahogy az OTP részvényeinek árfolyama is meredeken zuhant.  ",2023-09-21,"varga"
"20","https://hang.hu/gazdasag/varga-mihaly-rendkivul-kedvezok-a-magyar-gazdasag-kilatasai-156269","Varga Mihály: Rendkívül kedvezők a magyar gazdaság kilátásai","Elemzői egyetértés van abban, hogy erőteljes lesz a növekedés, ami megerősíti, hogy a magyar gazdaság kilátásai jók – erről is beszélt a Világgazdaságnak adott interjújában Varga Mihály. A pénzügyminiszter a gazdaság első számú ellenségének a magas inflációt nevezte, ezért a kormány a jegybankkal közösen azon dolgozik, hogy év végére az áremelkedés üteme egy számjegyűre csökkenjen. A januárban felállított prognózis szerinte eddig bekövetkezett. – Azt mondtuk, hogy 2023 januárja után lesz egy plató, vagyis lassabban fog csak csökkenni az infláció, majd az év második felében egy gyorsabb ütemű csökkenés indul el – mondta. Megismételte, hogy év végére egy számjegyű lehet a pénzromlás üteme. Varga Mihály az interjúban beszélt arról is, hogy gondolkozni kell az euró bevezetésén, de „kapkodnia a kormánynak ebben a kérdésben nem szabad”. Szerinte azt is érdemes hangsúlyozni, hogy az euró nem csodaszer, nem ettől lesz jobb vagy rosszabb egy gazdaság állapota. Ami igazán számít, az a gazdaságpolitika minősége és hatékonysága. Annak kapcsán, hogy mire számíthatnak jövőre az emberek, úgy fogalmazott: „mindenki azt fogja érzékelni, hogy gyógyulnak a pandémia, a háború és a szankciók okozta sebek, a gazdaság folyamatosan visszatérhet a növekedési pályára, oda, ahol a pandémia előtt volt. Érezhető reálbér-növekedés lesz, a nyugdíjak az értéküket megtartják”.  ",2023-07-24,"varga"
"21","https://hang.hu/gazdasag/kormanyinfo-154745","Varga Mihály: Védelmi költségvetés készült","Olyan költségvetésre van szükség, ami garantálja az ország fizikai és gazdasági biztonságát – erről beszélt a csütörtöki kormányinfón Varga Mihály. Mint kifejtette, a büdzsével megvédik a magyar családokat, a munkahelyeket, a nyugdíjakat és fenntartják az Európában egyedülálló rezsivédelmi rendszert. – A költségvetés tehát egy védelmi költségvetés, arra épít, hogy az elért eredményeket meg tudjuk őrizni – mondta, kiemelve, hogy több forrás jut a védelmi kiadásokra, megerősödik a honvédelmi alap, megmaradnak a családi adókedvezmények is, megőrzik a nyugdíjak értéket és garantálják a 13. havi nyugdíj folyósítását. A pénzügyminiszter kifejtette, hogy háborús időket élünk, ingatag a világgazdasági környezet, az elhibázott brüsszeli szankciós politika Magyarországot is érinti, erre figyelemmel kellett lenniük. Azzal is számolnak, hogy a háború elhúzódik. Az ország fizikai biztonságának megőrzését mindennél fontosabbnak nevezte, ezt a célt szolgálja a honvédelmi alap megerősítése. A következő évben úgy számolnak, hogy 1300 milliárd forint felett lesz az alap tervezett kiadása, meghaladják így a hazai GDP bruttó két százalékát. A biztonság megerősítésére egyébként – mint mondta – nemcsak a háború, hanem a migráció miatt is szükség van. Az energiaárakra is kitért a miniszter – az elhibázott brüsszeli szankciókat okolva –, de jelezte, hogy a rezsivédelmi alap is megmarad jövőre, fedezete többek között az extraprofitadóból származik. Ezeknek a plusz terheknek a kivezetését egyébként jövőre meg kezdik.  Varga Mihály elmondása szerint jövőre akár 4 százalékos is lehet a gazdasági növekedés, még a negatív hatások ellenére is. Azt is tervezik, hogy 3 százalék alatt lesz az államháztartás hiánya, az államadósság pedig 66,7 százalékra fog csökkeni. A költségvetés 255 milliárdos központi tartalékkal is rendelkezik. A családpolitikai kiadások és a családi adókedvezmények együttes összege meghaladja majd a 3300 milliárdot. Az a célunk, hogy Magyarország 2024-ben is védelmet tudjon biztosítani a legfontosabb társadalmi csoportok számára – foglalta össze Varga Mihály.  ",2023-05-25,"varga"
"22","https://hang.hu/gazdasag/talalkozott-varga-mihaly-es-matolcsy-gyorgy-154593","Találkozott Varga Mihály és Matolcsy György","– Szakmai egyeztetés keretében ismét találkozott Varga Mihály pénzügyminiszter és Matolcsy György jegybankelnök – számolt be róla a Pénzügyminisztérium közleménye pénteken. Mint írták, a megbeszélés egyik témája a jövő évi költségvetés volt, amellyel háborús időkben is garantálható Magyarország biztonsága, a családok, a nyugdíjasok, a munkahelyek és a rezsicsökkentés védelme. A felek egyetértettek abban, hogy fegyelmezett gazdálkodással, a költségvetési hiány és az államadósság csökkentésével a magyar gazdaság jövőre visszatérhet a magas ütemű növekedési pályára. A kormány ennek megfelelően a jövő évi költségvetéssel 3 százalék alá csökkenti a hiányt és 67 százalék alá az államadósság bruttó hazai termékhez viszonyított arányát, miközben 4 százalék körüli gazdasági növekedéssel számol. A kormány és a jegybank közös célja, hogy még idén egyszámjegyűre csökkentse az inflációt, mérsékelje a kamatokat, a magyar gazdaságot pedig megvédje a recessziótól. A közlemény azzal zárult: a gazdaságirányítás két fő ágának vezetői legutóbb áprilisban folytattak személyes egyeztetést, akkor megegyeztek abban, hogy a stratégiai kérdésekben ezentúl is rendszeres személyes megbeszéléseket folytatnak. Ezt a szándékukat most is megerősítették.  ",2023-05-19,"varga"
"23","https://hang.hu/gazdasag/varga-mihaly-a-foldado-eltorleserol-targyaltunk-a-gazdasagi-kabinetben-154313","Varga Mihály: „a földadó eltörléséről tárgyaltunk a Gazdasági Kabinetben”","A kormány a magyar gazdák mellett áll, a helyi földadó káros a magyar gazdaságra, ellenezzük bevezetésének minden formáját – írta ki Varga Mihály pénzügyminiszter a Facebook-oldalára. A tárcavezető azt is elárulta, hogy hétfőn erről tárgyaltak a Gazdasági Kabinetben.   A földadó valójában települési adó, ennek kivetésére 2015-ben kapták meg a jogosultságot az önkormányzatok. A kormány most azért tartja ezt annyira felháborítónak, mert a Márky-Zay Péter vezette hódmezővásárhelyi önkormányzat 2023. január 1-jével települési adót vezetett be, amelyet a 4 hektár fölötti szántó-, kert-, gyümölcsös- és szőlőterületek tulajdonosainak kell fizetniük, típustól függően hektáronként 6–10 ezer forintot – teszi hozzá a Hvg.hu. A földadót tavaly ősszel felvetette Márki-Zay Péter, és már akkor nekiestek a fideszes képviselők. Sőt, az agrárkamarai szervezetek egyből aláírásgyűjtést indítottak, amelyben a földadó kivetésének még a lehetőségét is eltörölnék. A petíciót aláírta Lázár János, és maga Nagy István is, aki nemrég az agrártárca által kiadott közleményben tudatta, hogy már dolgoznak a törvényen, amellyel ellehetetlenítenék az ilyen típusú helyi adó kivetését. Miközben folyik a kampány a földadó ellen, a kormány azt elfelejti megemlíteni, hogy már több mint kilencven település, köztük fideszes vezetésűek is adóztatják ilyen formában a földtulajdonosokat.   ",2023-05-08,"varga"
"24","https://hang.hu/gazdasag/leult-egyeztetni-varga-mihaly-es-matolcsy-gyorgy-153676","Leült egyeztetni Varga Mihály és Matolcsy György","Szakmai egyeztetés keretében találkozott Matolcsy György jegybankelnök és Varga Mihály pénzügyminiszter csütörtök reggel – ezt a Pénzügyminisztérium közölte a kormány oldalán. Mint írták, a megbeszélésen áttekintették a magyar gazdaság aktuális helyzetét és a hazai gazdaságpolitika legfontosabb feladatait. A közlemény szerint az elmúlt évtized gazdaságpolitikájának és a gazdasági ágak együttműködésének köszönhetően Magyarország sikerrel kezelte a covid-járvány okozta válságot. A mostani háborús és szankciós válság megoldásában is kulcsfontosságú a fiskális és monetáris politika további szoros együttműködése. A közös munka hozzájárul ahhoz, hogy letörjük az inflációt, mérsékeljük a kamatokat, tovább csökkentsük a hiányt és az államadósságot, és visszatérjünk az egyensúlyi növekedéshez. A rövid tájékoztatás azzal zárul, hogy a felek megegyeztek abban, hogy a stratégiai kérdésekben ezentúl rendszeres személyes egyeztetéseket folytatnak. Arról ugyanakkor a közleményben nem esik szó, hogy milyen viták voltak akárcsak az elmúlt hónapban is Matolcsy György és a kormány között. A jegybankelnök ugyanis az utóbbi időben élesen kritizálta a kabinet gazdaságpolitikáját. Tavaly decemberben a gazdasági bizottság ülésén többek között arról beszélt, hogy pénzügyi szempontból Magyarország a világ negyedik-ötödik legsérülékenyebb országa, és azt jósolta, hogy idén az infláció 15–18 százalék lesz (ennél jóval több, 25 százalék körüli lett az év első három hónapjában), ráadásul a kormány narratívájával szemben ezt nem szankciós, vagy háborús inflációnak nevezte, hiszen még 2021 nyarán indult növekedésnek az energiaárak miatt.  
            A jegybank elnök erről az Országgyűlés gazdasági bizottságának ülésén beszélt.         De idén márciusban is beszólt a kormánynak Matolcsy az MNB beszámolójának ismertetésekor. Nagyon fájónak nevezte, hogy elmaradt az oktatás, a felsőoktatás, az egészségügy és a szolgáltatások reformja, hiszen ezek a minőségi fordulat részei lehetnének. Sőt, kijelentette, hogy az Orbán-kormány már a háború, a szankciók és az EU-val való csatározások előtt rossz irányba  tartó gazdaságpolitikai fordulatot hajtott végre. Úgy látja, hogy 2021-ben tévesztettek utat, és egyelőre nem látja, hogy letérnének róla. Ezzel kapcsolatban hangsúlyozta, hogy a költségvetési hiányt szerinte nem kellett volna elereszteni, ami már közvetlenül Varga Mihálynak szánt vágás volt.  Matolcsy könyvének március végi bemutatóján is ostorozta a kormány gazdaságpolitikáját, szerinte hazánk letért az egyensúlyi növekedés pályájáról, elakadt a reformfolyamat, és nincsenek elénk kitűzött, mérhető célok sem.     ",2023-04-13,"varga"
"25","https://hang.hu/gazdasag/a-kitores-elkepzelhetetlen-az-oktatas-alapveto-atalakitasa-nelkul-153384","Elemzők a magyar gazdaság szerkezetéről: a „mosolygörbe” rossz ívén állunk","Varga Mihály pénzügyminiszter gazdasági elemzéssel jelentkezett a Portfólió Vélemény rovatában. Írásában azt igyekszik bizonyítani, Magyarország korántsem összeszerelő-ország, ahogy sokan állítják. Közgazdászokat kérdeztünk az elemzésről. A miniszter többek között azt állítja, hogy az utóbbi évtized során a magyar gazdaság pozitív rekordok egész sorát állította fel: előreléptünk a versenyképességi rangsorokban, évről évre több befektetés érkezik, a beruházási ráta 30 éves csúcsokat dönt. Kitér arra a gyakran elhangzó vádra is, hogy a magyar gazdaság szerkezete nem megfelelő, és Magyarország ma nem egyéb, mint egy nagy összeszerelő üzem. Szerinte a tények nem ezt mutatják: a nemzetközi felmérések a világ tíz legösszetettebb gazdasága közé sorolják a magyar gazdaságot. – Óvatosan kell bánni az elemzés azon állításával, amely szerint előreléptünk a versenyképességi rangsorban. Ezt sokkal inkább hosszabb távon érdemes vizsgálni, ahogy a kormány akkor emlegette, amikor éppen visszaléptünk ezen a listán. Az sem mindegy, hogy az adott mutatóban milyen arányban vannak makrogazdasági vagy úgynevezett szoft összetevők. Összességében azt látni, hogy valóban javultunk, ami elsősorban a makrogazdasági tényezőknek köszönhető. Azaz a gazdasági növekedés, a sérülékenység változása magyarázza az előrelépést. Az más kérdés, hogy a covidos időszak alatt és után, vagyis az elmúlt két évben mennyire értelmezhetők ezek a mutatók. Azt gondolom, hogy érdemes nagy óvatossággal kezelni azokat – mondta lapunknak Virovácz Péter, az ING Bank vezető elemzője.  
            A közgazdászprofesszor az orosz energiafüggésről, Orbán Viktor realitásérzékéről, Matolcsy György igazságáról és a változás esélyéről. Interjú!         Szerinte érdemes rámutatni, hogy az előbb részletezett makromutatókkal szemben a szoft mutatókban nagyon lemaradtunk. Így az oktatás, az innováció, a technológia vagy a bürokrácia területén igencsak gyengén állunk. E tényezők tekintetében csak hosszabb távon lehet olyan fejlődést elérni, ami emelheti az ország versenyképességét. A miniszter a magas beruházási rátát említi cikkében, azonban nem mindegy, hogy a tőke honnan és hova érkezik. Az utóbbi időben egyre inkább Ázsiából, leginkább Dél-Koreából és Kínából érkeznek befektetések. Ez ismét csak felveti azt a problémát, hogy – amint korábban Németország felé – úgy most ezen országok felé leszünk nagyon kitettek. További gondként említhető, hogy az országba érkező tőke erősíti az ipar féloldalasságát, hiszen jellemzően autóipari beruházásokról beszélhetünk, ez pedig értelemszerűen nem a diverzifikáció irányába mutat. Arról nem is beszélve, hogy ezek ugyan munkahelyteremtő beruházások, de éppen munkaerőben van nagyon nagy hiány Magyarországon. – Arra is rá kell mutatni – amit a Magyar Nemzeti Bank csütörtökön bemutatott elemzése jelez –, hogy a nominális bruttó hazai terméket és a nominális beruházási értéket tekintve valóban nőtt a beruházási ráta, reálértéken azonban ennek éppen az ellenkezője igaz. Vagyis reálértéken számolva csökkent a beruházási ráta. Ennek oka, hogy a beruházások drágulása, ha úgy tetszik inflációja nagyobb volt, mint a nemzetgazdaság egészének inflációja – hangsúlyozta az elemző. – Arról sem szabad megfeledkezni, hogy a magyarországi beruházásoknak igen magas az importigénye, mert az építkezéshez használt alapanyagokat, a gépeket, berendezéseket jellemzően importból fedezik. A hazánkba érkezett beruházások esetében az is probléma, hogy azok jellemzően alacsony hozzáadott értékű munkafolyamatokat igényelnek, ugyanakkor magas az importigényük. A magyar export 54 százalékos hozzáadott érték-mutatója az első pillanatban látványosnak tűnik, azonban nem az, ha megnézzük, hogy az uniós átlag 84 százalék. Virovácz Péter rámutatott, ha megnézzük, miként áll össze ez az érték, akkor azt látjuk, a szolgáltatásnak jellemzően magas a hozzáadott értéke, az iparé azonban kifejezetten alacsony, az autóiparban például valahol 20-25 százalék körül alakul. Abban igaza van a miniszternek, hogy valóban széles a hazai beszállítók köre, de ezekre a cégekre is igaz, hogy jellemzően alacsony hozzáadott értékű munkát végeznek. Ezt lehet elmondani az akkumulátorgyártásról is, hiszen ott is magas az alapanyagok importaránya, ugyanakkor a munkaerőt kétségtelenül mi adjuk hozzá. Ha az autóipart, illetve a hozzá kapcsolódó egyre nagyobb súlyú akkumulátorgyártást vizsgáljuk, akkor az egyoldalúságra kell rámutatni, hiszen ha ebben a szektorban globális problémák mutatkoznak, vagy egy-egy beszállítói láncszem kiesik, akkor az egész szektor kénytelen leállni, lefékezni. Kérdésünkre az elemző arról is beszélt, veszélyként vetődhet fel az egyoldalú autóipari elköteleződés azért is, mert előfordulhat, hogy zsákutca az elektromos autógyártás – hiszen szakmai körökben megfogalmazódtak már kétségek ezzel kapcsolatban –, és bár a nálunk megtelepedett gyártók minden bizonnyal tudnak majd váltani, de azért valamiféle kockázattal mindenképpen számolni kell.  
            A miniszterelnök stratégiai terve a véleménye szerint ugyanis nem fellendülést, hanem mélyrepülést hozna Magyarországnak.         Nagyon nem mindegy – és ezt a jegybank már régóta emlegeti – hogy az úgynevezett „mosolygörbének”, a termék gyártási ciklusának melyik részén helyezkedünk el. Az elején és a végén ugyanis magas a hozzáadott érték, középen viszont alacsony. Vagyis a termék kifejlesztése, az innováció magas hozzáadott értéket jelent, a közepén a gyártás alacsonyat, majd az értékesítés, a szervizelés, terméktámogatás ismét csak magas hozzáadott értéket termel. Mi sajnos a középső szakaszban vagyunk erősek. Ha ez utóbbit vizsgáljuk, akkor azt látjuk, hogy a munkaerő továbbra is olcsó nálunk, azonban már nem áll rendelkezésre olyan mennyiségben, mint korábban. Azt is figyelembe kell venni, hogy a korábban létező képzettségi előnyünk odaveszett, ma már komoly gondok mutatkoznak az oktatásban, a felnőttképzésben, amit a versenyképességi mutatók is igazolnak. Vagyis az elmúlt 20-30 évre ugyan igaz, amit a miniszter állít, hogy bőséggel rendelkezésre állt a képzett magyar munkaerő, de ez ma már nem áll fenn, a jövőben pedig még kevésbé lesz így. Jól mutatja a változást, hogy ma már nem ritka a külföldi munkaerő alkalmazása a termelésben. Egyébként sem jellemző, hogy a fehérgalléros, magasan képzett munkaerőre, mérnökökre lenne szüksége nagy számban például az autógyárakban, sokkal inkább a kékgalléros munkaerőre, azaz a szakmunkásokra van szükség a szektorban. Varga Mihály cikkében kiemeli, hogy az innovációval és a magasan képzett munkaerővel lehet kitörni a közepes fejlettség csapdájából, amely hazánkat is fenyegeti. Virovácz Péter ennek kapcsán arra hívja fel a figyelmet, hogy ebből a csapdából az ázsiai országok, Írország és Csehország tudott kitörni. Ázsiában alapvetően alakították át a gazdaság szerkezetét 20-30 évvel ezelőtt, nagyobb súlyt helyeztek a szolgáltatásokra, ami azonban csak úgy vált lehetővé, hogy gyökeresen átalakították az oktatási rendszert. Egyetlen tollvonással megszüntették a pedagógusi munka alulértékeltségét, és ma már a legmagasabb fizetési kategóriába tartoznak tanárok. Ennek folyományaként egyre erősebb lett az ország az innovációban: eleinte inkább másoltak, idővel azonban a saját innovációk kerültek előtérbe. Írország a pénzügyi szektorra koncentrálva jutott ki a csapdából, a csehek pedig a magyarhoz hasonló, kis, nyitott gazdaságként csökkenteni tudták az import arányát és az innovációban is előre tudtak lépni, így lassan már közelítik az átlagos uniós fejlettség szintjét. 
            Nem hiszek az összeesküvés-elméletekben, de ami itt kirajzolódni látszik, az talán nem is konteó, csak az alig leplezett igazság.         Bod Péter Ákos közgazdászprofesszor szintén arra hívta fel a figyelmet, hogy az egyoldalú autóipari függés problémát jelent. Valóban világszínvonalú termékek kerülnek ki a magyarországi gyárakból, de abból mi csak az alacsony hozzáadott értékű munkát, az összeszerelést végezzük, a „mosolygörbe” két végének jobban jövedelmező tevékenységei nem nálunk vannak. A jelek arra utalnak – például a kormánypropaganda folyamatosan azt harsogja, hogy akkumulátorgyártó nagyhatalom leszünk –, hogy nem nagyon változik a jelenlegi gazdaság-, illetve iparpolitika, és maradunk a közepes fejlettségű szinten, így nem nagyon várható, hogy a Varga Mihály által célként meghatározott előrelépés megtörténjen. A Corvinus Egyetem professzora hozzátette, a lengyelek és a románok például más irányba indultak el, nem gyártanak ugyan világszínvonalú termékeket, azonban nagyobb hozzáadott értéket tudnak belerakni a termékekbe. Bod Péter Ákos abban is egyetértett Virovácz Péterrel, hogy korábban valóban jól álltunk képzett munkaerő tekintetében, ma azonban már elhaladt mellettünk a világ, amit a PISA-felmérések is ékesen bizonyítanak. A jól képzett munkaerő egy része pedig már elhagyta az országot. Egyébként is igaz, hogy a multinacionális vállalkozások, az autó- és gépipari cégek a magasabb bérekkel, jobb munkakörülményekkel magukhoz vonzzák a jobban képzett munkaerőt. Így a magyar kis- és közepes vállalkozásoknak maradnak a kevésbé képzettek. Ez a duális magyar gazdaság magyarázza, hogy a termelékenység egy évtizede alig-alig emelkedett. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2023-03-31,"varga"
"26","https://hang.hu/gazdasag/varga-mihaly-iden-15-szazalekos-novekedest-var-152572","Varga Mihály idén 1,5 százalékos növekedést vár","A kormány várakozásai szerint az idén 1,5 százalékkal nő a magyar gazdaság teljesítménye – jelentette ki Varga Mihály a Batthyány Lajos Alapítvány és a Fiatalok Batthyány Köre által szervezett pódiumbeszélgetésen csütörtökön Budapesten. Az államháztartás hiánya a tavalyi 6,1 százalékról 3,9 százalékra mérséklődik az idén, az infláció pedig az év végére 9,2 százalékosra csökken – közölte a pénzügyminiszter, hozzátéve, hogy ezzel egy időben a GDP-arányos államadósság a 2022-es 72,9 százalékról 69,7 százalékra apad. A kormány legfőbb céljai között említette az infláció elleni harc mellett azt, hogy továbbra is növekedési pályán tartsák a magyar gazdaságot, megtartsák a foglalkoztatás magas szintjét, csökkentsék azokat a kockázatokat, amelyek Magyarországot illetően fennállnak. A politikus emlékeztetett arra, hogy 2010-ben a világ tíz legkockázatosabb országa között tartották számon Magyarországot, 2019-re pedig az Európai Unió leggyorsabban fejlődő gazdaságává vált. Ugyanakkor Magyarország az elmúlt időszakban úgy tudta megőrizni a gazdasági növekedést, hogy az unió más tagállamaival ellentétben még nem kapta meg a pandémia utáni helyreállítási program forrásait – emelte ki a pénzügyminiszter. Vagyis az Európai Bizottság a források visszatartásával és a minimumadó bevezetésére irányuló törekvésekkel is akadályozza a magyar gazdaság versenyképességének javítását – mondta Varga Mihály. Az infláció növekedését a pandémiát követő keresletnövekedéssel, az orosz-ukrán háború kitörése nyomán megugró energiaárakkal és az elhibázott uniós szankciókkal magyarázta a pénzügyminiszter. Hozzátette, hogy ugyanakkor az idén már csökkennek az energiaárak, az exportpiacok kezdenek helyreállni, így az év végére várhatóan egyszámjegyűre csökken a pénzromlás mértéke. (MTI)  ",2023-03-02,"varga"
"27","https://hang.hu/gazdasag/igy-magyarazza-a-penzugyminiszterium-a-fitch-ratings-leminositeset-151098","Így magyarázza a Pénzügyminisztérium a Fitch Ratings leminősítését","  Még péntek éjjel negatívra módosította az eddigi stabilról a devizában denominált hosszú futamidejű magyar államadósság-kötelezettségek „BBB” szintű, befektetési ajánlású besorolásának kilátását pénteken a Fitch Ratings. A döntést azzal indokolták: a magasabb globális kamatszintekkel, a kilengésekre hajlamos energiaárakkal és a fő kereskedelmi partnerek keresletének gyengülésével jellemzett keményebb nemzetközi környezetben kitűnnek „a politikai megfontolások által befolyásolt” szakpolitikai elegy sérülékenységei. Ehhez képest a Pénzügyminisztérium MTI-hez eljuttatott közleménye inkább „a veszélyes nemzetközi környezetet” és „az Európai Bizottság által keltett politikai vitákat” emlegette. A Pénzügyminisztérium reakciójában azt emelte ki: a Fitch Ratings „megerősítette Magyarország befektetésre ajánlott besorolását, a veszélyes nemzetközi környezet miatt ugyanakkor stabilról negatívra változtatta az adósbesoroláshoz tartozó kilátást”. – A hitelminősítő pozitívan értékeli, hogy a kormány jelentősen csökkenti az államadósságot és az államháztartási hiányt, emellett kiemelik, hogy a magyar gazdaság az év egészét tekintve elkerülheti a recessziót. Magyarország továbbra is befektetésre ajánlott kategóriában szerepel mindhárom nagy hitelminősítőnél – áll a közleményben. Mint írják, a hitelminősítő kiemeli a magyar kormány hiánycsökkentéssel kapcsolatos elkötelezettségét és tovább javuló államadósságszinttel számol. „A Fitch úgy látja, hogy Magyarország elkerüli a recessziót: 2022-ben 4,7 százalékos, az idei évben pedig 0,4 százalékos GDP-növekedésre számít. Hozzáteszik: a magyar bankrendszer stabilitása szintén hozzájárult az adósbesorolás megerősítéséhez.” – A hitelminősítő az elmúlt évek során pozitívan nyilatkozott Magyarország gazdasági alapjainak erősségéről és ellenállóképességéről, elismerve a koronavírus-válság utáni gyors gazdasági újraindítás eredményeit – hangsúlyozzák. – A mostani kilátásmódosítás azt mutatja, hogy az Európai Bizottság által keltett politikai viták, a háború és a szankciós energiaválság okozta bizonytalanságok a hitelminősítői értékelésekben is megjelennek, kiemelten a régiós országokban – olvasható a PM közleményében. – A Fitch Ratings Csehország és Szlovákia esetében is stabilról negatívra rontotta minősítésük kilátásait, nagyrészt a régiós energiapiaci bizonytalanságok miatt, illetve az alternatív gázforrásokhoz való hozzáférés alapján – tették hozzá hozzá.  
            Indoklásukban „a politikai megfontolások által befolyásolt” szakpolitikai elegy sérülékenységeiről is írnak.          ",2023-01-21,"varga"
"28","https://hang.hu/gazdasag/hatvan-szazalekkal-csokkent-az-allami-hivatalok-gazfogyasztasa-151029","Varga Mihály: Hatvan százalékkal csökkent az állami hivatalok gázfogyasztása","Hatvan százalékkal csökkent az állami hivatalok gázfogyasztása – tette közzé Facebook-oldalán a pénzügyminiszter. Varga Mihály eredményesnek nevezte az energiatakarékosságot, a költségvetés elmondása szerint eddig körülbelül 1,7 milliárd forintot takarított meg. A politikus 2022 utolsó négy hónapjának adatait vetette össze az egy évvel korábbiakkal. A beérkezett adatok a Közbeszerzési és Ellátási Főigazgatóság által üzemeltetett több mint száz ingatlant érintik.    ",2023-01-19,"varga"
"29","https://hang.hu/gazdasag/maximalizalja-az-eladhato-allampapir-mennyiseget-a-kormany-149876","Maximalizálja az eladható állampapír mennyiségét a kormány","Maximalizálja az egyszerre eladható Bónusz és Prémium Magyar Állampapír mennyiségét a kormány – jelentette be Varga Mihály pénzügyminiszter – számolt be a Portfolio.hu és más portálok. A költségvetést továbbra sem fogadták el, és a babaváró hitel és az otthonfelújítási támogatás jövőjéről sem született még döntés. A miniszter megismételte a kormány korábbi kijelentéseit: 1,5 százalékos növekedéssel számolnak 2023-ban, amiről Varga Mihály most azt mondta: európai összehasonlításban jónak tartja. Varga Mihály mellett Kurali Zoltán, az Államadósság-kezelő Központ vezérigazgatója is megszólalt a sajtótájkoztatón, korlátozásokat jelentett be az állampapír-kereskedelemben. A Bónusz és a Prémium Magyar Állampapír egy sorozatából egy befektető legfeljebb 250 millió forint értékben adhat el. Hasonló korlátozásra készülnek a többi lakossági papírnál is. Az Egyéves Állampapír megszűnik. Kurali elmondta: az állam tervezett devizaadósságának felső határát 25 százalékról 30 százalékra emelik. A jövő évi költségvetésről azonban csak holnap tárgyalhat a kormány, és még az idén döntés születhet a babaváró hitel és az otthonfelújítási támogatás jövőjéről. A Forbes megjegyezte: a tájékoztató után a forint erősödésnek indult, a dollár a 378-as szintig csökent, az euró 403,3, a svájci frank 409,2 forint lett a sajtótájékoztató után.      ",2022-12-20,"varga"
"30","https://hang.hu/gazdasag/varga-szankciozva-ir-a-koltsegvetes-atszabasarol-149744","Varga a szokásos szankciózás kíséretében ír a költségvetés átszabásáról","A kormány még dolgozik a 2023-as költségvetés módosításán – közölte Facebook-oldalán Varga Mihály. A bejegyzésben arról ír a pénzügyminiszter, hogy az elhúzódó háború és a brüsszeli szankciós politika változtatta meg gyökeresen a gazdasági folyamatokat. Szerinte ennek hatására kell újratervezni a 2023-as év gazdasági és pénzügyi folyamatait. Varga Mihály egyúttal bejelentette, a kormány ezt a munkát megkezdte, és december végéig a korábban elfogadott, más gazdasági pályát feltételező 2023-as költségvetést módosítani fogják. A politikus szerint a cél az, hogy a kedvezőtlen nemzetközi környezetben is biztosítsák a hiány és az adósság csökkentését, ugyanakkor megvédjék a családtámogatásokat, a nyugdíjakat és a munkahelyeket.   ",2022-12-16,"varga"
"31","https://hang.hu/gazdasag/varga-mihaly-bejelentette-tamogatast-kapnak-az-onkormanyzatok-az-energiaarak-miatt-149648","Varga Mihály bejelentette: támogatást kapnak az önkormányzatok az energiaárak miatt","Fontos döntés a Gazdasági Kabineten: segítséget nyújtunk az önkormányzatoknak a „szankciós energiaárak” okozta többletköltségek kigazdálkodásához – jelentette be Varga Mihály pénzügyminiszter szerda délután a Facebook-oldalán. A többlettámogatás egyebek mellett a közvilágítás, az óvodák, a bölcsődék és a gyermekétkeztetés fenntartásában is segíti majd a településeket. A szükséges fedezetet biztosítani fogja a jövő évi költségvetés – tette hozzá. Bár Varga a kormányzati propagandában használt „szankciós energiaárakról” beszélt, az energiára semmilyen szankció sem vonatkozott decemberig, akkor is csak az olaj esetében lépett életbe. Illetve az energiaárak már a háború kezdete előtt is egekben voltak, főképp azért, mert Oroszország felhajtotta azokat. Matolcsy György jegybankelnök is elismerte december eleji gazdasági bizottsági meghallgatásán, hogy az infláció nem „szankciós” vagy „háborús”, mert 2021 nyarától szökött fel az energiaárak emelkedése miatt. Az önkormányzatok hónapok óta jelezték a kormánynak, hogy támogatásra van szükségük, mert az energiaárak ilyen drasztikus emelkedését nem tudják kigazdálkodni.  
            Konkrét javaslatai is vannak az önkormányzati szövetségnek, mivel lehetne segíteni az elszálló energiaárak miatt rendkívül nehéz helyzetbe került településeknek.          ",2022-12-14,"varga"
"32","https://hang.hu/gazdasag/varga-mihaly-a-magyar-gazdasagnak-nehez-korulmenyek-kozott-kell-teljesitenie-149186","Varga Mihály: A magyar gazdaságnak nehéz körülmények között kell teljesítenie","A következő időszakban a magyar gazdaságnak, a gazdaság szereplőinek nehéz nemzetközi körülmények között kell teljesíteniük – hangsúlyozta Varga Mihály pénzügyminiszter a Vállalkozók és Munkáltatók Országos Szövetsége (VOSZ) hagyományos éves üzleti eseményén, a 23. Vállalkozók Napján. A miniszter szavai szerint a cél a magyar gazdaság növekedésének fenntartása, ehhez meg kell védeni a munkahelyeket, a vállalkozásokat. A kormány a jövőben is meghozza azokat a gazdaságvédő intézkedéseket, amelyek segítik átvészelni a nehéz időszakot. Reményeik szerint a kormány és a vállalkozások közös munkájával, megerősödve lehet majd kikerülni a háborús helyzet és a szankciók miatt előállt válságból is, éppen úgy, mint az előző kettőből. Varga Mihály felidézte, hogy 2010-ben a kormány olyan helyzetben vette át az ország kormányzását, amikor a cégeket és a családokat növekvő adóterhek és devizaadósságok szorongatták. Az adócsökkentésekre, munkahelyteremtésre, gazdaságfehérítésre és a beruházásokra épülő gazdaságpolitikának köszönhetően az évtized végére a magyar gazdaság az uniós növekedési rangsor élére került. A világjárvány utáni újraindítást követően ugyanakkor a háború és a szankciók eredményeként korábban soha nem látott energiaválság bontakozott ki. Varga Mihály kiemelte, hogy az ország válságállóságát mutatja, hogy a harmadik negyedévben a magyar gazdaság 4,1 százalékkal bővült az előző év azonos időszakához képest, a foglalkoztatás továbbra is rekordszintű, a munkanélküliség az egyik legalacsonyabb az Európai Unióban. Mint mondta, a stabilitást öt tényező erősíti: a magas arányú foglalkoztatottság és az alacsony munkanélküliség, a versenyképes adórendszer, vagyis az alacsony munkát és jövedelmet terhelő adók, a befektetéseket támogató kedvező üzleti környezet, az ország iránti befektetői bizalmat erősítő politikai stabilitás, valamint hogy megindult a mérlegalkalmazkodás a kialakult helyzethez, az elmúlt hónapokban javult a folyó fizetési mérleg és az államháztartás egyensúlya is. A kormány a kis- és középvállalkozások támogatásával, gyármentő programmal, a rezsicsökkentés fenntartásával, a munkahelyvédelemmel, adókönnyítésekkel és hitelprogramokkal segíti a magyar családokat és vállalkozásokat – sorolta. Az ünnepségen Eppel János, a VOSZ elnöke arról beszélt, hogy Demján Sándor, a VOSZ örökös elnöke 23 évvel ezelőtti kezdeményezésére indult el a Vállalkozók Napja, a vállalkozói szektor ünnepe. Értékelése szerint a 2022-es év nem úgy alakult a vállalkozások számára, ahogy várták, mert abban bíztak, hogy a covid-válság után nyugalom, konszolidáció és kiszámítható környezet következik. Ezzel szemben a szomszédos országban zajló háború okozta negatív tendencia – az energiaválság, az infláció, a kamatnövekedés – határozza meg alapvetően a jelenlegi vállalkozói, gazdasági feltételeket. A VOSZ tevékenységéről szólva Eppel János elmondta, jövőre ünneplik 35. működési évüket. Az idén év elején elfogadott 5 éves stratégiájukban a magyar vállalkozások támogatását, segítését, a szolgáltatások erősítését jelölték meg célul az eddigi értékekre alapozva. Munkájukat párbeszédre, együttműködésre, konstruktív megoldások keresése alapozzák. A Vállalkozók Napján kitüntetéseket adott át Varga Mihály pénzügyminiszter, Eppel János és Lits József, a VOSZ ellenőrző bizottságának elnöke. Magyar Gazdaságért Díj elismerésben részesült Csík László, a Karinthy Kiadó Kft. tanácsadója, a VOSZ Ellenőrző Bizottsági tagja, Vad Sándor Mihály egyéni vállalkozó, autófényező mester, Varga Júlia Franciska, a KAVOSZ Zrt. értékesítési igazgatója, Visnyai Ildikó, a KAVOSZ Zrt. ügyvezető igazgatója. A VOSZ elismerései közül Kiemelkedő Társadalmi Szerepvállalásért Díjat kapott Kirschner András, a Swiss Medical Services Egészségügyi Szolgáltató Kft. alapító-tulajdonosa, ügyvezetője, Krisán László, a KAVOSZ Zrt. vezérigazgatója, a VOSZ társelnöke, Tomán Szabina, a Tomán Lifestyle Kft. tulajdonosa, huszonketten pedig a 2022. Év Vállalkozója Díj kitüntetést vettek át. (MTI)    ",2022-12-02,"varga"
"33","https://hang.hu/gazdasag/varga-mihaly-jon-a-nyugdijpremium-148060","14 százalékkal nő a nyugdíj, 20 százalék felett az infláció","Péntektől érkeznek a nyugdíjak a nyugdíjprémiummal és a nyugdíj-kiegészítéssel együtt, összesen több mint 620 milliárd forint jut el a nyugdíjasokhoz – írja közösségi oldalán Varga Mihály. A nyugdíjak 4,5 százalékkal emelkednek, ezt januárig visszamenőleg fizetik ki, emellett pedig tízezer forintos nyugdíjprémiummal számolhat minden érintett, akinek legalább 80 ezer forint a havi járandósága. Tállai András, a Pénzügyminisztérium államtitkára már korábban közölte, hogy a pluszpénz, amit most folyósít az államkincstár, több mint 240 milliárd forint. Ezzel a nyugdíjasok mellett többek között a rokkantsági és rehabilitációs ellátásban, az árvaellátásban, az özvegyi nyugdíjban, a baleseti és a rokkantsági járadékban részesülők is számolhatnak, így most ősszel két jogcímen mintegy 2,5 millióan jutnak plusz összeghez. A kiegészítő nyugdíjemelést és a nyugdíjprémiumot – az, aki bankszámlára kérte járandósága kifizetését – november 11-én a rendes havi ellátásával együtt kapja meg. Az pedig, aki a postai kézbesítést választotta, az eddig megszokott naptári napon a postástól veheti át a neki járó összeget. A Fidesz vezetői gyakran hangoztatják, hogy a nyugdíjasok számíthatnak a kormányra. Legutóbb Nyitrai Zsolt beszélt arról, hogy Magyarországon több mint kétmillió nyugdíjas él, a kormány pedig az idősügyet családügynek tekinti. A nyugdíjasokat szövetségesnek nevezte, hiszen – mint fogalmazott – „egy teljes élet tapasztalata, szakmai tudása áll mögöttük, köszönettel tartozunk nekik”. Néhány nappal korábban Csák János kultúráért és innovációért felelős miniszter is egészen hasonlóan fogalmazott, amikor azt mondta, hogy az Orbán-kormány az idősügyet is családi ügynek tekinti, és a sikeres családpolitika mellett gondoskodik az idősek méltó életének biztosításáról is. Varga Mihály is kiemelte a bejelentés alatti posztja alatt, hogy „a kormány a szankciós válságban is megőrzi a nyugdíjak értékét, idén összesen 14 százalékkal emelte nyugdíjakat”.  Itt ugyanakkor érdemes hozzátenni, hogy a Központi Statisztikai Hivatal legutóbbi jelentése szerint 2022. szeptemberben a fogyasztói árak átlagosan 20,1 százalékkal meghaladták az egy évvel korábbit. Az elmúlt egy évben a háztartási energia és az élelmiszerek ára emelkedett a leginkább. Az élelmiszerek ára 35,2 százalékkal, ezen belül leginkább a kenyér 76,2 százalékkal, a sajt 68 százalékkal, a tejtermékek, valamint a vaj és vajkrém 66,3 százalékkal, a margarin 61,2 százalékkal, a száraztészta 60,2 százalékkal, a tojás pedig 53,7 százalékkal drágult. 22,4 százalékkal nőtt a sertéshús, 19,1 százalékkal a csokoládé, kakaó, 10,9 százalékkal a cukor, 5 százalékkal az étolaj ára. A fogyasztói árak az összes háztartást figyelembe véve átlagosan 11,8, a nyugdíjas háztartások körében 11,9 százalékkal emelkedtek. Januárban egyébként újabb nyugdíjemelés várható, ennek mértékéről decemberben dönt a kormány.  ",2022-11-07,"varga"
"34","https://hang.hu/gazdasag/varga-mihaly-magyarorszag-elso-az-unios-adocsokkentesi-rangsorban-147940","Varga Mihály: Magyarország első az uniós adócsökkentési rangsorban","Az Eurostat szerint Magyarország első az uniós adócsökkentési rangsorban. Míg a legtöbb tagországban növelték az adóterhelést, Magyarország a legnagyobb mértékben csökkentette azt tavaly – közölte Varga Mihály pénzügyminiszter pénteken közösségi oldalán. Az Eurostat jelentése szerint Magyarországon 34 százalékra javult a GDP-arányos adóterhelés 2021-ben, ezzel szemben az uniós átlag a 42 százalékot közelíti. A kormány idén is folytatta az adócsökkentéseket, 600 milliárd forinttal mérsékelte a munkáltatói adókat, ezzel Magyarország 2022-ben is megőrizheti az első helyét az uniós országok között – fűzte hozzá Varga Mihály. A poszthoz mellékelt Eurostat-táblázat szerint Magyarországon tavaly 2,1 százalékponttal csökkent a GDP-arányos adóterhelés, míg az uniós tagországok közül csak négy másik országban, Horvátországban, Franciaországban, Lettországban és Hollandiában mérséklődött a terhelés, a többiben stagnált, vagy emelkedett. (MTI)  ",2022-11-04,"varga"
"35","https://hang.hu/gazdasag/varga-mihaly-remenykedik-hogy-magyar-vallalatok-is-reszt-vehetnek-ukrajna-ujraepiteseben-147147","Varga Mihály reménykedik, hogy magyar vállalatok is részt vehetnek Ukrajna újraépítésében ","Magyarország támogatja, hogy több világbanki forrás jusson Ukrajnának, valamint a háború által érintett szomszédos országoknak – mondta a Pénzügyminisztérium (PM) közleménye szerint Varga Mihály Washingtonban, ahol a Világbank közgyűlésének alkalmával találkozott világbanki vezetőkkel. Az MTI által idézett közlemény szerint a pénzügyminiszter kiemelte: Magyarország eddig is jelentős segítséget nyújtott Ukrajnának, amelynek összege már meghaladta a 28 milliárd forintot. Washingtoni programja során Varga Mihály többek között Anna Bjerde regionális Világbank-alelnökkel is tárgyalt. A találkozón főképpen az orosz-ukrán háború gazdasági következményeit, valamint Ukrajna támogatásának témáját érintették a felek. A tárca tájékoztatása szerint Varga Mihály hangsúlyozta, hogy a régió energiabiztonságát és közlekedési kapcsolatainak fejlesztését célzó befektetéseket előtérbe kell helyezni.  Magyarország támogatja, hogy több világbanki forrás jusson Ukrajnának, valamint a háború által érintett szomszédos országoknak – ezt a magyar pénzügyminiszter az Elena Bourganskaiaval, a Világbank-csoporthoz tartozó Nemzetközi Pénzügyi Társaság alelnökével való tárgyalásán mondta. Varga Mihály a találkozón közölte, Magyarország készen áll arra, hogy az ukrajnai újjáépítést a régióban aktív, jó kapcsolatokkal és tapasztalattal rendelkező magyar cégek is segítsék. Arra is felhívta a figyelmet, hogy az újjáépítés során a kárpátaljai régió fejlesztése is elengedhetetlen.    ",2022-10-16,"varga"
"36","https://hang.hu/gazdasag/varga-magyarorszag-nem-tartozik-azon-orzsagok-koze-amelyek-ra-vannak-szorulva-az-imf-forrasaira-147118","Varga szerint Magyarország nem kíván olyan ország lenni, amely az IMF pénzére szorul","Magyarország a 2010 után mutatott teljesítményével ma már egyfajta mintát is jelent a sikeres válságkezelésre, ezért odafigyelnek ránk – jelentette ki Varga Mihály pénzügyminiszter pénteken Washingtonban a Világbank és a Nemzetközi Valutaalap (IMF) éves közgyűlésének plenáris tanácskozása után. A miniszter a közmédiának adott interjúban elmondta, hogy Magyarország ma már a segítő, a donorországok közé tartozik, így tárgyalt a Világbank alelnökével is, akivel arról állapodott meg, hogy keresik azokat a lehetőségeket, amelyek révén magyar vállalatok bekapcsolódhatnak világbanki finanszírozásból megvalósuló ukrajnai programokba. Varga többek közt hangsúlyozta, hogy a magas energiaárak jelentősen megnövelik az infláció mértékét ebben a régióban, ami már olyan tehernövekedést jelent a középosztály, illetve az alsó-középosztály számára, amit állami segítség nélkül nagyon nehéz kiküszöbölni. – Ezért is volt helyes a magyar kormány lépése, amellyel megőrizte a rezsivédelmi intézkedéseket, és az átlagfogyasztás mértékéig továbbra is támogatott áron lehet hozzájutni az energiahordozókhoz – mutatott rá, hozzátéve, hogy tárgyalásain szóba került a magyar rezsivédelmi intézkedés, mint egyfajta „jó gyakorlat”. Varga Mihály kiemelte, hogy míg Magyarország korábban rá volt szorulva a Nemzetközi Valutaalap pénzére, most azt érzékelte, hogy a szervezet akár a magyar megoldásokra is nyitott, és „érdeklődéssel fordulnak felénk”. – Az a magyar megoldás, amely 2010 után elindult, azaz, hogy a gazdasági visszaesésre nem feltétlenül megszorító lépésekkel, hanem a gazdaság ösztönzésével kell reagálni, egy olyan elem, amely azóta az IMF csomagjában is szerepel, és amiről most több ország gazdasági válságkezelése kapcsán is egyeztetnek – fejtette ki a pénzügyminiszter. Hozzátette, hogy Magyarország már nem tartozik és nem kíván azon országok közé tartozni, amelyek rá vannak szorulva a valutalap forrásaira, ebben a viszonyrendszerben Magyarország azokat a megoldásokat kívánja megismertetni az IMF-el, amelyek a 2010-es években segítettek abban, hogy Magyarország egy „IMF-megsegítette” országból egy olyan országgá tudott válni, amely már a koronavírus-világjárvány előtt a legmagasabb növekedést produkálta az Európai Unióban.    ",2022-10-15,"varga"
"37","https://hang.hu/gazdasag/varga-mihaly-mi-137-negyzetmeteren-elunk-hatan-az-atlagfogyasztas-kornyeken-lehetunk-143490","Varga Mihály: Mi 137 négyzetméteren élünk hatan, az átlagfogyasztás környékén lehetünk","Négy gyerekével és feleségével 137 négyzetméteren élnek, mégis valószínűnek tartja Varga Mihály, hogy a rezsijük az átlagfogyasztás környékén alakul majd. A pénzügyminiszter erről a Telexnek adott videóinterjúban beszélt Tusnádfürdőn. A kérdésre, hogy kiszámolta-e, mennyivel nő majd a rezsije, azt válaszolta, hogy kevés ideje volt rá, de a felesége már biztosan. Az átlag környékén lehetünk majd valahol, nem tudom, felette vagy alatta – jelentette ki Varga Mihály. A tények ennek ellentmondani látszanak, legalábbis már két gyerekkel, jóval kisebb lakásban jelenősen túl lehet lépni a kormány által megszabott átlagfogyasztás mértékét. Igaz, lehetséges, hogy Vargáék közül sosincs otthon senki, és ha igen, akkor sem használnak semmilyen elektronikai eszközt. Szóba került az is, egy ilyen gazdasági helyzetben mennyire bölcs döntés Európa legnagyobb tűzijátékát megrendezni. Varga erre azt válaszolta, hogy állami ünnepről van szó, a legfontosabbról. Tehát akkor minden pénzt megér? Varga szerint nem, nem minden pénzt fordítanak erre a célra, korlátos az összeg, de volt olyan elképzelés, hogy még ennél is többet költsenek rá. A miniszter azt állította, ők egy forráskeretet biztosítanak, és bíznak benne, hogy ennél kevesebbe kerül majd. Hogy mekkora forráskeretet? Varga azt mondta, 350 millióba fog kerülni. A felvétel után ugyanakkor a Pénzügyminisztérium jelezte a Telexnek, hogy a miniszter egy másik számra gondolt. A rakéták beszerzési ára valójában nettó 1,3 milliárd forint, ami megegyezik a tavalyi tűzijáték árával. Beszéltek a katamódosításokról is, a politikus szerint senki nem vonta kétségbe, hogy a szabályozáshoz hozzá kellett nyúlni. Varga azzal indokolt, hogy azon átlépők száma, akik korábban bejelentett munkavállalók voltak, jelentősen megnőtt. Úgy látja, a 455 ezer katás vállalkozó több mint kétharmada olyan, aki korábban valamilyen foglalkoztatási jogviszonyban volt. Nyilván kérdéseket vethet fel szerinte, ilyen gyorsan kellett-e ezt meglépni, de úgy látja, ők hagytak kellő felkészülési időt szeptemberig. A korábbi helyzet, úgy gondolja, senkinek nem volt jó, visszaélések tömegét indította el, és az emberek igazságérzetével találkozott, „hogy ha egy ápolónő vagy tanár tisztességesen megfizeti az adó- és járulékterheit”, akkor ezt várhassuk el egy vállalkozási formától is. Varga nem lát olyan problémát, ami miatt a mostani módosításhoz hozzá kellene nyúlni. Szóba került az is, a tanárok bérét emelhetik-e a helyreállítási alap forrásaiból, ha megérkeznek. A miniszter azt mondta, az uniós pénzek kétségtelenül össze vannak kötve a béremeléssel, nemcsak a tanárok, de az orvosok számára is. Aztán pontosított annyiban, hogy az orvosok béremelését ígérték meg konkrétan, „de ha megérkezik az uniós támogatás, az kikönnyít olyan hazai forrásokat, amelyekből a kormány mérlegelése után biztosítható ez a forrás.”  ",2022-07-21,"varga"
"38","https://hang.hu/gazdasag/nyomast-akarnak-gyakorolni-reagalt-a-kormany-az-amerikai-bejelentesre-142992","Nyomást akarnak gyakorolni – Reagált a kormány az amerikai bejelentésre","Az Egyesült Államok nyomást akar gyakorolni Magyarországra a kettős adóztatás elkerüléséről szóló megállapodás felmondásával, hogy változtassa meg álláspontját a globális minimumadóval kapcsolatban – erről beszélt Varga Mihály az MTI-nek. Lapunk is beszámolt az amerikai pénzügyminisztérium bejelentéséről, miszerint felmondják a Magyarországgal kötött 1979-es adóegyezményt. Nem lepte meg Varga Mihályt az Egyesült Államok elnökének döntése, miszerint felmondja a Magyarországgal 1979-ben megkötött, a kettős adóztatás elkerüléséről szóló kétoldalú egyezményt. A pénzügyminiszter szerint ugyanis a kormány korábban is kapott már olyan amerikai üzenetet, hogy Magyarország álljon el a globális minimumadót érintő álláspontjától. Az uniós tagországok pénzügyminisztereit tömörítő tanács (Ecofin) júniusi ülése előtt Janet Yellen, az Egyesült Államok pénzügyminisztere telefonon kérte, hogy Magyarország változtasson az álláspontján, de Varga Mihály arról tájékoztatta, hogy ez nem lehetséges; ekkor az amerikai kollégája arra figyelmeztette, hogy a kétoldalú megállapodást felmondhatják. A hivatalos értesítés pénteken érkezett meg. – Mindenképpen rögzítenem kell, hogy Magyarország továbbra is az Európai Unió és a magyar gazdaság versenyképességét tartja fontosnak, tehát nem értünk egyet olyan adóemelésekkel, amelyek jelentősen megnehezítenék a helyi vállalkozások adóterhét, márpedig a globális minimumadó javaslata ilyen – fogalmazott a kormánytag. Úgy látják, hogy különösen a jelenlegi háborús helyzetben és amikor elszabadultak az energiaárak, indokolatlan egy ilyen lépés, ráadásul nehezen is érthetőnek tartják, hiszen a globális adóreform érdemi elindulását 2024-re módosította a nemzetközi közösség, és az uniós irányelv is ezt tartalmazza. A céldátumig pedig még rengeteg idő áll rendelkezésre a tárgyalásokra, illetve a problémák megoldására. Fontosnak tartotta elmondani azt is, hogy az amerikai fél kifogásolta, hogy Magyarországon jelentős mértékben csökkent a társasági adó, ami azért érthetetlen, mert egy itt működő amerikai cég esetében az Egyesült Államok beszámítja az adóteherbe a Magyarországon megfizetett adót, vagyis a vállalkozás teljes adóterhe nem csökkent. Az amerikai fél egyébként korábban azt közölte, hogy mivel Magyarország társasági adókulcsa most 9 százalék – ami kevesebb mint fele a 21 százalékos amerikai adókulcsnak –, az adóegyezmény előnyei egyoldalúan Magyarországnak kedveznek, és az Egyesült Államoknak semmi haszna nem származik belőle. Varga Mihály szerint nem arról van szó, hogy Magyarországon nem adóznának a cégek, csak a társasági adó helyett a fogyasztási és a forgalmi adókra helyezi a hangsúlyt a kormány. – Ez a döntés egy adószuverenitási kérdés, amit minden országnak egymással szemben tiszteletben kell tartania – közölte. A globális minimumadóval kapcsolatban úgy fogalmazott, hogy az egy, a versenyképességet rontó lépés lenne, ami veszélyeztetné munkahelyeket, és több olyan ország van, amely nem készül ennek a bevezetésére. Ráadásul az erről szóló tárgyalásokból hiányzik az igazi érdekeket sértő globális digitális cégek megadóztatását előkészítő rész. Elmondása szerint, ha a kormány elfogadná a javaslatot, akkor a magyarországi 9 százalékos vállalati nyereségadót minimum 15 százalékra kellene emelnie, ami nem segítené az itteni vállalkozások helyzetét. A pénzügyminiszter végül beszélt arról is, hogy a két ország közötti jó gazdasági kapcsolatoknak nem előfeltétele a most felmondott egyezmény – Brazília, Argentína, Szerbia és Szingapúr sem kötött ilyet az Egyesült Államokkal –, és az amerikai cégek azért is választották Magyarországot, mert itt kedvező üzleti környezetet támogató helyzet van és az adózás is kedvező. – Furcsának tartjuk, hogy az Egyesült Államok felmondta Magyarországgal szemben ezt a megállapodást, miközben például Oroszországgal nem mondta fel az adóegyezményét – fűzte hozzá Varga Mihály.      ",2022-07-09,"varga"
"39","https://hang.hu/gazdasag/ma-kezdodik-a-2023-as-koltsegvetes-altalanos-vitaja-142267","Ma kezdődik a 2023-as költségvetés általános vitája","Elkezdődik a Magyarország 2023-as központi költségvetéséről szóló törvényjavaslat általános vitája szerdán az Országgyűlésben. Az előterjesztést és a hozzá kapcsolódó állami számvevőszéki (ÁSZ) véleményt 30 órás időkeretben tárgyalja a parlament 8 órától. Az általános vita a 40 perces előterjesztői nyitóbeszéddel kezdődik, amelyet az ÁSZ elnökének 30 perces, majd a Költségvetési Tanács elnökének szintén 30 perces felszólalása követ. A képviselői felszólalások a vezérszónokok 30-30 perces felszólalásával kezdődnek. A büdzsé parlamenti benyújtásakor június elején Varga Mihály pénzügyminiszter azt mondta, a jövő évi költségvetés „világos célja” a rezsicsökkentés és a honvédelem megerősítése. Mint  ondta: a kormány olyan törvényjavaslatot készített, amely megvédi az eddigi eredményeket, gondoskodik a magyar családok biztonságáról és növekedési pályán tartja a gazdaságot. Kiemelte: a törvényjavaslatban 4,1 százalékos gazdasági növekedés, 3,5 százalékos hiánycél, a jövő év végére 73,8 százalékig csökkenő államadóssági ráta és 5,2 százalékos infláció szerepel. Az ülésnap várhatóan 22 óráig tart. (MTI)  ",2022-06-22,"varga"
"40","https://hang.hu/gazdasag/magyar-veto-a-globalis-minimumadora-142113","Magyar vétó a globális minimumadóra","Évi 48 milliárd euró bevételtől eshet el az EU azért, mert Magyarország nem támogatja a legnagyobb cégekre kivetett 15 százalékos minimumadó bevezetését. „A júliusban látott globális minimumadó-tervezethez képest több ponton is lényegesen változott az egyezmény, Magyarország szempontjából egyértelműen a kedvező irányba, ezért is döntött hazánk a csatlakozás mellett” - ezt mondta tavaly októberben a Portfolio-nak adott interjújában Izer Norbert, a Pénzügyminisztérium adóügyekért felelős államtitkára. Aztán nyolc hónappal később, amikor az uniós tagállamok pénzügyminiszterei azért gyűltek össze Luxemburgban, hogy elfogadják ezt a jogszabályt, Varga Mihály magyar pénzügyminiszter vétót jelentett. Igaz, mindez nem előzmény nélkül történt, napok óta hangoztatják ezt kormányzati szereplők. Ugyanakkor a tanácskozásra érkező Bruno La Maire francia pénzügyminiszter, a soros elnökség képviseletében azt mondta, hogy optimista a végkimenetelt illetően. Hiszen korábban már sikerült elhárítani például a lengyel, az észt, a ciprusi vagy az ír ellenvéleményt is. A francia tárcavezető aztán pár órával később már meglehetősen csalódottan azt mondta, itt az ideje, hogy adózási kérdésekben véget vessünk az egyhangú szavazásoknak, vagyis a vétójog eltörlésére szólított fel. Szemben Izer Norbert fenti nyilatkozatával, Varga Mihály most azt mondta az ülés végén, hogy „a globális minimumadó bevezetése adóemelést, a versenyképesség csökkenését és munkahelyek megszűnését jelentené Magyarországon, ezért a kormány a nemzetközi nyomás ellenére sem támogatja az erről szóló uniós irányelv elfogadását” Varga azt is hozzátette, hogy „Magyarország nem gondolja, hogy amikor az energiaárak emelkednek, amikor a családokra nehezedő terhek gyarapodnak, amikor a vállalatokra leselkedő kihívások száma növekedik, akkor erre az intézkedésre sort lehetne keríteni”. Igen ám, csakhogy a számítások szerint ez az intézkedés jelentős bevételt, évi 48 milliárd eurót jelentene uniós szinten. A globális minimumadót az egész világon tervezik megvalósítani. Az OECD több mint 140 országa néhány kivételtől eltekintve már megegyezett ennek a bevezetéséről tavaly ősszel. A rendszer lényege, hogy a világ legnagyobb multinacionális vállalatai ne tudjanak a profitjuk 15 százalékánál alacsonyabb adót fizetni. A szabályozás csak a 750 millió euró fölötti csoportszintű árbevétellel rendelkező cégekre vonatkozik, vagyis valóban csak az óriásvállalatok érintettek, akik jól profitálhatnak abból, hogy egyes országokban léteznek alacsonyabb, vagy kedvezményes adókulcsok. A világon és ezen belül az EU-ban ezt a kiskaput szeretnék bezárni - 2023-tól. „Ennek a globális megállapodásnak az EU általi végrehajtása már régóta esedékes. Csak sajnálni tudom az újabb nemzeti vétót és egy újabb elveszett lehetőséget, hogy az EU példát mutasson” - kommentálta a fejleményeket Biljana Borzan, a szociáldemokraták EP-képviselője, gazdasági ügyekért felelős alelnök. A baloldali tömörülés is a vétójog megszüntetésére szólított fel adózási ügyekben. Paoli Gentiloni, a gazdaságért felelős uniós biztos és Bruno de Maire francia pénzügyminiszter mindezek ellenére úgy véli, hogy még ebben a hónapban sikerül megállapodásra jutni.  ",2022-06-17,"varga"
"41","https://hang.hu/gazdasag/a-kata-atalakitasarol-targyaltak-parraghek-varga-mihallyal-141991","A kata átalakításáról tárgyaltak Parraghék Varga Mihállyal ","A Magyar Kereskedelmi és Iparkamara (MKIK) azt kéri a kormánytól, hogy számolja fel a kisadózó vállalkozások tételes adójával (kata) kapcsolatos visszaéléseket – közölte Varga Mihály pénzügyminiszter szerdán közösségi oldalán, miután tárgyalt a köztestület vezetőivel. A kormány azért hozta létre a kisadózó vállalkozások tételes adóját, hogy alacsony összegű, kevés adminisztrációval járó, egyszerű adózási formát kínáljon a legkisebb vállalkozásoknak. Az adatok azt mutatják, hogy egyes munkaadók katás jogviszonyba kényszerítik munkavállalóikat, így elkerülik az adófizetést, ezzel az államkassza, a munkavállalók és a tisztességes adózók is rosszul járnak – hangsúlyozta a miniszter.  
            A minisztériumnak meg kell vizsgálnia ezt a kérdést.          Kiemelte, dolgoznak a szabályozás átalakításán; a cél az, hogy a háborús válságban is megőrizzék a kedvezményes adózást a legkisebb vállalkozásoknak, de a visszaéléseket felszámolják. Folytatják az egyeztetéseket – tette hozzá. (mti)    ",2022-06-15,"varga"
"42","https://hang.hu/gazdasag/varga-mihaly-a-jovo-evi-koltsegvetes-a-rezsi-es-a-honvedelem-koltsegvetese-lesz-141903","Varga Mihály: a jövő évi költségvetés a rezsi- és a honvédelem költségvetése lesz","A jövő évi költségvetés a rezsi- és a honvédelem költségvetése lesz: 670 milliárd forinttal rezsivédelmi alapot, 842 milliárd forinttal honvédelmi alapot állítanak fel – írta Varga Mihály pénzügyminiszter a Facebook-oldalára kikerült posztjában hétfőn. Mint megjegyezte, erősödik a magyar gazdaság teljesítménye, csúcson a foglalkoztatás, kisebb az adóelkerülés, így a folyamatosan csökkenő adók ellenére is magasabb adóbevétellel lehet számolni a jövő évi költségvetésben. Hozzátette: a baloldali lapok ismét megszorításokkal riogatnak, látva a jövő évi költségvetésben tervezett növekvő bevételeket. „A valóság egyszerűbb” – fogalmazott. Példaként a májusi számokat idézte fel, amikor az adócsökkentések mellett is 23 százalékkal nőttek a költségvetés főbb adóbevételei. Míg tavaly májusban 1323 milliárd forint folyt be, addig idén 1630 milliárd forint. Társasági adóból 40 százalékkal, kisvállalati adóból 50 százalékkal, személyi jövedelemadóból 17 százalékkal több bevétel érkezett – részletezte. „Ez a teljesítmény hozzájárul ahhoz, hogy a bizonytalan világgazdasági helyzetben is megőrizzük az ország biztonságát, az elmúlt évek eredményeit, a rezsicsökkentést, a családtámogatásokat, a nyugdíjak értékét, tovább csökkentsük a hiányt és az államadósságot” – vélekedett. A költségvetési hiányt 3,5 százalékra, az államadósság szintjét 73,8 százalékra javítják, 4 százalék körüli gazdasági növekedéssel számolnak – írta. (MTI)        ",2022-06-13,"varga"
"43","https://hang.hu/gazdasag/a-jovo-evi-koltsegvetest-5-6-szazalek-kozotti-inflacioval-tervezi-a-kormany-141861","A jövő évi költségvetést 5-6 százalék közötti inflációval tervezi a kormány","A rezsivédelmi és a honvédelmi alapra azért van szükség, hogy a családok terhein könnyíteni tudjunk, meg tudjuk őrizni az elért eredményeket, a háborús helyzetre válaszolva pedig garantálni az ország békéjét és biztonságát – mondta a pénzügyminiszter a Kossuth rádió Vasárnapi újság című műsorának a jövő évi költségvetés tervezetéről. Varga Mihály emlékeztetett: 2019-ben, a járvány kitörése előtt a költségvetés 1 százalékos hiánnyal számolt, a válság azonban felülírta a számokat. A magas energiaárak, az emelkedő infláció és az adósságszolgálat kamatterheinek növekedése jelentősen növelik a kiadásokat – jegyezte meg, utalva arra, hogy a kormány elkötelezettségén mindez nem változtat. A jövő évi költségvetés tervezete biztosítja, hogy a következő években az államháztartás visszaálljon a járvány előtti fegyelmezett pályára, éppen ezért a hiány és az államadósság is csökken 2023-ban, 3,5 százalékra, illetve 73,8 százalékra. A rezsivédelmi és a honvédelmi alappal kapcsolatban két évre – 2022-re és 2023-ra – terveznek. A jövő évi költségvetést úgy tervezték meg, hogy a rezsivédelmi alapba 670 milliárd forint, a honvédelmi alapba pedig 842 milliárd forint folyna be. Ez utóbbival Magyarország eléri azt, hogy a korábban tervezett célját – NATO-vállalásként 2024-ig a bruttó hazai termék (GDP) legalább 2 százalékát költi védelemre – már 2023-ban el fogja érni, hiszen a honvédelmi kiadások jóval 1300 milliárd forint fölé fognak emelkedni – jegyezte meg. Varga Mihály elmondta, hogy a rezsivédelmi alappal az a céljuk, hogy megvédjék a korábban elért eredményeket, könnyítsenek a családok terhein. A rezsivédelem fontosságát mutatja az, hogy Európa számos országában most keresik a megoldást a családi költségvetések megtámogatására az energiacégek extraprofitján keresztül; erről Nagy Britanniában, Németországban és Franciaországban is folynak viták – jelezte. A pénzügyminiszter a magyar rendszer előnyének nevezte, hogy Magyarország már 2013 óta olyan rezsivédelmi rendszerben tud gondolkodni, amely biztosítja ezt a védelmet, most azonban nagyon erős kihívás jelentkezett a magas energiárak és az infláció miatt a rendszer fenntarthatóságának tekintetében. A magyar kormány úgy döntött, hogy meg kívánja ezt a rendszert őrizni: a rezsivédelmi alap kifizetéseinek azt a célt kell szolgálniuk, hogy az energiaellátás - akár gázról, akár áramról van szó - az eddig megszokott keretekben történjen. Varga Mihály szerint fontos lenne, hogy a vállalkozások által megindított fejlesztések folytatódjanak, a tervezett külföldi beruházások megvalósuljanak. Azon vannak, hogy a munkahelyteremtéshez és a beruházásokhoz támogatást nyújtsanak, „ez tudja a következő 2-3 év lendületét megadni” – mondta. Hangsúlyozta: ha a bevételeink elmaradnak, ha a növekedés leáll, „jóval nehezebb esztendő vár ránk 2023-ban”. Kitért arra is: a katáról tartanak még az egyeztetések, az a céljuk, hogy a kedvezményes adózás előnyeit megőrizzék a kis egzisztenciájúak számára, de „a katára rakódó visszaéléseket felszámolják”. Elmondta, hogy a helyreállítási alapról még tárgyalnak az Európai Bizottsággal, de bízik a megállapodás létrejöttében. A másik uniós kérdésben, a hétéves költségvetésről a tárgyalások július végére zárulhatnak le, így a 2023-as költségvetésben azok forrásaival már számolhatnak – tette hozzá. Végül Varga Mihály arról is beszélt, hogy a monetáris és a fiskális politika is azon van, hogy amennyire lehet, az inflációt megfékezze; arra számítanak, hogy a fogyasztói áremelkedés trendje megáll, ezért a jövő évi költségvetést 5-6 százalék közötti inflációval tervezték. (MTI)  ",2022-06-12,"varga"
"44","https://hang.hu/gazdasag/majus-vegeig-osszejott-az-egesz-eves-koltsegvetesi-hiany-zome-141750","Május végéig összejött az egész éves költségvetési hiány zöme","Május végén az államháztartás központi alrendszere 2737,0 milliárd forintos hiánnyal zárt – közölte a Pénzügyminisztérium. Miután a költségvetés tervezésekor úgy számoltak, hogy az egész éves hiány 3152,7 milliárd forint lesz, ezek szerint ennek csaknem 87 százalékát elértük öt hónap alatt.  A központi költségvetés 2879,0 milliárd forintos hiányt, az elkülönített állami pénzalapok 150,6 milliárd forintos többletet, a társadalombiztosítás pénzügyi alapjai 8,6 milliárd forintos hiányt értek el.  A költségvetési kiadások közül a nyugellátásokra és a gyógyító-megelőző ellátásra fordított összegek meghaladták az egy évvel korábbi kifizetést, nyugellátásokra 2021,5 milliárd forintot, a gyógyító-megelőző ellátásra 892,0 milliárd forintot fordított a kormány május végéig – írták a közleményben. Május végével lezárult a családi adó-visszatérítés folyamata is. A második körös kiutalási szakasz után, a gyermeket nevelő családok több mint 685 milliárd forintot kaptak vissza. A kormány tartja az idénre tervezett 4,9 százalékos GDP-arányos költségvetési hiányt és folytatja az államadósság csökkentését – áll a közlésben. A közlemény azt követően jött, hogy Varga Mihály pénzügyminiszter bejelentette, 3,75 milliárd dollárnyi devizaforrással biztosítja az idei finanszírozási szükségletet a magyar állam.  ",2022-06-09,"varga"
"45","https://hang.hu/gazdasag/varga-mihaly-kotvenykibocsatast-jelentett-be-141732","Varga Mihály kötvénykibocsátást jelentett be","Magyarország sikeresen bocsátott ki kötvényeket a nemzetközi piacon, a befektetők továbbra is bíznak a magyar gazdaságban – jelentette be Varga Mihály pénzügyminiszter csütörtök reggel a Facebook-oldalán. A befektetők a háború ellenére is bíznak a magyar gazdaságban; Magyarország sikeresen bocsátott ki kötvényeket, 3 milliárd dollár és 750 millió euró értékben – tette hozzá a pénzügyminiszter a Facebook-oldalára feltöltött videóban. Varga Mihály ismertette, a kötvények iránti kétszeres kereslet azt mutatja hogy Magyarország a bizonytalan nemzetközi környezetben is képes önállóan a piacról finanszírozni magát. Hozzátette, a most bevont forrásokat az ország stabilitásának megőrzésére, előtörlesztésre, és a pénzügyi tartalékok növelésére fordítják. A kibocsátás szerinte nem érinti a költségvetési hiány mértékét, „tartjuk a 4,9 százalékos hiánycélt és folytatjuk az államadósság csökkentését” – jelentette ki. Azt is megjegyezte, hogy „2010 óta a külföldiek kezében lévő államadósság arányát 60 százalékról 30 százalékra, a devizaadósság arányát 50 százalékról 25 százalék alá javítottuk"". Mint megírtuk, az Államadósság Kezelő Központ Zrt. (ÁKK) már módosította az idei évi finanszírozási tervét, így több milliárd eurós extra devizakibocsátás jöhet. Szakértők szerint az a tény, hogy az adósságkezelő jelentősen megemelte devizakibocsátási tervét, arra enged következtetni, hogy a kormány nem számol az idei évre várható uniós források egy részével.      ",2022-06-09,"varga"
"46","https://hang.hu/gazdasag/varga-mihaly-benyujtotta-a-jovo-evi-koltsegvetes-tervezetet-141660","Varga Mihály benyújtotta a jövő évi költségvetés tervezetét","A jövő évi költségvetés „világos célja” a rezsicsökkentés és a honvédelem megerősítése; a kormány olyan törvénytervezetet készített, amely megvédi az eddigi eredményeket, gondoskodik a magyar családok biztonságáról és növekedési pályán tartja a gazdaságot – mondta Varga Mihály pénzügyminiszter sajtótájékoztatón Budapesten kedden. A pénzügyminiszter a parlamentben ezt követően átadta a 2023. évi költségvetési törvényjavaslatot Kövér Lászlónak, az Országgyűlés elnökének. Varga Mihály kiemelte: a törvényjavaslatban 4,1 százalékos gazdasági növekedés, 3,5 százalékos hiánycél, a jövő év végére 73,8 százalékig csökkenő államadósság ráta és 5,2 százalékos infláció szerepel. A kormány számolt a háború, a szankciók hatásával, a magas energiaárakkal, az inflációval, az európai gazdaság lassulásával, a világgazdasági környezet bizonytalanságával – jegyezte meg, utalva arra, hogy soha nem volt még olyan kiszámíthatatlan a környezet a költségvetés készítésekor, mint most. Felhívta a figyelmet arra, hogy a törvénytervezet szerkezetében két új alap jelent meg: a rezsivédelmi alap 670 milliárd forintos, a honvédelmi alap 842 milliárd forintos kerettel. Az első alap lehetővé teszi, hogy ne az emberek fizessék meg a háború költségeit az új világgazdasági környezetben – mondta. A honvédelmi alap biztosítja, hogy hamarabb, már 2023 végére elérje a kormány a NATO felé tett vállalását a honvédelmi kiadások növelésére – tette hozzá. A két új alap finanszírozására az elmúlt időszakban extraprofitot elért ágazatokból beszedett adók szolgálnak – így fogalmazott. Szinte minden terület több forrásból gazdagodhat 2023-ban az idei évhez képest: nyugellátásra 730 milliárd forinttal, oktatásra 200 milliárddal, egészségügyre 100 milliárddal többet fordít a kormány – ismertette. A családok támogatására arányaiban a legtöbbet költ az Európai Unión belül az ország; a terület kerete jövőre meghaladja a 3200 milliárd forintot, ami az ideinél 450 milliárd forinttal magasabb – fűzte hozzá. Varga Mihály végül megköszönte a Költségvetési Tanács munkáját; a törvényjavaslat a testület szerint – idézte a KT kiadott véleményét – megalapozott és megfelel az alaptörvény előírásainak. Kövér László tájékoztatott arról, hogy a költségvetési törvényjavaslat zárószavazását a tervek szerint július 15-18-án tartják; az általános vita június 21-től indul. Kérdésre válaszolva a pénzügyminiszter elmondta, hogy a rezsivédelmet azért korlátozzák a családokra, mert „ez egy családbarát kormány”. Az intézkedéseik eredményei már látszanak, a termelékenységi arányszám elmozdult 1,5-1,6 százalék körüli szintre a korábbi 1,3-ról – hangsúlyozta utalva arra, hogy ezzel a szinttel még nem elégedettek. Az önkormányzatoktól a kormány elvárja, hogy felelős gazdálkodással járuljanak hozzá a terhek arányos elosztásához – húzta alá. Varga Mihály szerint az extraprofit miatt kiszabott adót nem fogja tudni mindenki áthárítani, hiszen „Magyarországon verseny van”. Példaként elmondta, hogy az a több mint 50 bank, amely az országban tevékenykedik, megpróbálhatja gazdálkodását feszesebbé tenni; a jegybanki ajánlások is ösztönzik erre a pénzintézeteket. Arra is kitért, hogy idén 400 milliárd forinttal magasabb lesz a kamatszolgálat költsége, jövőre pedig dupla ekkora tehernövekedéssel kell számolnia az országnak ezen a téren. A pénzügyminiszter bízik abban, hogy az Európai Unióval hamarosan lezárulnak a tárgyalások és sikerül megállapodni a helyreállítási alap forrásainak ügyében. A kata témájában egyeztetnek ezen a héten, a cél az, hogy bezárják a visszaélésekre lehetőséget szolgáltató kiskapukat, ami „a költségvetés és a vállalkozások érdeke is” – mondta végül szintén kérdésre válaszolva Varga Mihály. (MTI)  ",2022-06-07,"varga"
"47","https://hang.hu/gazdasag/varga-mihaly-a-megszoritas-szo-nem-szerepel-a-kormany-szotaraban-140879","Varga Mihály: A megszorítás szó nem szerepel a kormány szótárában","Cikkünk frissül A kormány folytatja az egyensúlyi mutatók javítását, a költségvetés hiánya 4,9 százalékra csökkenhet az idei év végére, az államadósság rátája pedig 76,1 százalékra mérséklődhet – mondta Varga Mihály pénzügyminiszter-jelölt az Országgyűlés költségvetési bizottsága előtti meghallgatásán csütörtökön Budapesten az MTI szerint. Kiemelte: az infláció és az energiaárak emelkedése, továbbá a háború miatti szankciók hatására jelentősen megváltozott a gazdasági környezet a költségvetés tervezéséhez képest, így a hiánycél tartása érdekében módosítások szükségesek. A kormány három fő célja, hogy megőrizze a stabilitást, biztonságos növekedési pályán tartsa a gazdaságot és megvédje az eddigi eredményeket, így például a családtámogatásokat – mutatott rá. A Telex arról írt, a momentumos Tóth Endre a költségvetés tervezett hiányáról kérdezett, ugyanis a jelen helyzetben sok kormány inkább költekezik, hogy megvédje az embereket a negatív hatásoktól, hogyhogy mi a hiány csökkentésével tervezünk inkább. Többek közt arra is kíváncsi volt, lesz-e béremelés a pedagógusoknak és tervez-e a kormány bérlakásépítési programot annak a rétegnek, amelynek nem opció a saját lakás vásárlása. Varga Mihály szerint néhány kérdés ezen a ponton még egy kicsit korai, de azt mindenképp szeretné rögzíteni, hogy a megszorítás szó nem szerepel a kormány szótárában, mert adóemelésekkel nem lehet előre jutni. A párbeszédes Jámbor András azt szerette volna megtudni, engedik-e majd az önkormányzatokat hitelt felvenni, és hogy mit jelent a „nem megszorítás, hanem kiigazítás” politikája. Jámbor szerint az önkormányzatok elég rossz anyagi helyzetben vannak, kérdés, hogy van-e terv az iparűzési adó megszüntetésére. Varga Mihály válasza szerint nem lenne szerencsés tovább növelni az önkormányzati adósságállományt. Arra is kitért, helyes, hogy hitelfelvétel előtt a kormány felülvizsgálja, hogy biztonságosan fog-e tudni törleszteni a kölcsönt kérő önkormányzat. A pénzügyminiszter szerint a megszorítás-kiigazítás témában csak annyit érdemes mondani, hogy tartani fogják a tervezett hiányszintet.   ",2022-05-19,"varga"
"48","https://hang.hu/gazdasag/penzt-ker-az-ebrd-tol-a-kormany-140569","Pénzt kér az EBRD-től a kormány","Az Európai Újjáépítési és Fejlesztési Banknak (European Bank for Reconstruction and Development, EBRD) nagyobb figyelmet kell fordítania a közép-európai országokra, különösen az Ukrajnával szomszédos államokra – jelentette ki Varga Mihály pénzügyminiszter szerdán telefonon az MTI-nek, miután részt vett a bank kormányzótanácsának ülésén Marrákeshben. Rámutatott: a bank azért jött létre 1991-ben, hogy a rendszerváltoztatást követően összeomló kelet-közép-európai gazdaságokat támogassa és segítse. Fontos emellett, hogy a közeli ázsiai, vagy szubszaharai országok is a fejlesztések célpontjaivá váljanak, ugyanakkor nem szabad elfeledkezni arról, hogy ennek a banknak alapvetően európai fókusza van – húzta alá. Annak érdekében, hogy hatékonyabb legyen az EBRD működése, öt ország – Magyarország mellett Csehország, Szlovákia, Észtország, Lettország – közös indítványt készített, több erőforrást kérve a helyi EBRD-irodák működtetésére. „Az valamennyiünk célja, hogy több projekthez szerezzünk majd támogatást a bankon keresztül” – mondta a tárcavezető. Varga Mihály elmondta: Magyarország eddig is kivette a részét az orosz-ukrán háború következményeinek kezeléséből, közlése szerint már több mint 40 milliárd forintot költött az ukrán menekülthelyzet kezelésére. Ezért jogos, és méltányos kérésnek nevezte, hogy az európai intézmények nagyobb szerepet vállaljanak ezekből a terhekből. Hozzátette: az ülésen arról is egyeztettek, hogy milyen hatása van az orosz-ukrán háborúnak az EBRD működési országaira, és hogyan kell reagálni ezekre a kihívásokra. Az orosz-ukrán konfliktus következményeinek kezelésére az egyik válasza a fejlesztési banknak az azonnali, kétmilliárd eurós program elindítása, főleg a háború által leginkább érintett, szomszédos országok támogatására. Ez napokon belül indulhat – emelte ki Varga Mihály.  
            Az Ukrajnával szomszédos, menekülteket befogadó országok számára a program egyik fő eleme az energiaellátás biztonságát szolgálja, egyebek mellett sürgősségi energiahordozó-vásárlások finanszírozásával.         Hozzátette: a magyar delegáció egyik célja éppen az volt, hogy Magyarország is részesedhessen ebből a forrásból. Felidézte: erről kedden tárgyalt a bank elnökével, Odile Renaud-Bassóval. Megállapodtak abban, hogy amint a program részleteinek kidolgozását befejezik, Magyarország is kaphat támogatást az orosz-ukrán háború következményeinek mérséklésére. Kitért arra: az EBRD másik terve szerint készülnek egy újjáépítési, infrastruktúra-helyreállítási program kidolgozására, ami a háború utáni helyzetre lesz alkalmazható. A pénzügyminiszter jelezte az EBRD elnökének, hogy Magyarország ebben szintén kész az együttműködésre. A most induló 2 milliárd eurós keret önkormányzatok és vállalkozások támogatására is fordítható, abból a menekültek ellátásának megoldására létrehozott beruházások, például szálláshelyek kialakítása, vagy oktatási fejlesztések lesznek megvalósíthatóak. A londoni székhelyű EBRD részvényesei között jelenleg 71 ország, valamint az Európai Unió és az Európai Beruházási Bank szerepel, a legújabb részvényes Algéria 2021 októbere óta. A banknak Magyarország a kezdetektől tagja. A nemzetközi pénzintézet jelenleg több mint 40 országban fejti ki tevékenységét Közép-Európától Közép-Ázsiáig. A közszférában lévő részvényesei ellenére kereskedelmi partnerekkel együtt magánvállalkozásokba fektet be.  ",2022-05-11,"varga"
"49","https://hang.hu/gazdasag/csanyi-sandor-nem-lenne-szerencses-a-bankado-kiterjesztese-139477","Csányi Sándor: Nem lenne szerencsés a bankadó kiterjesztése","Szerdán tartja éves közgyűlését az OTP Bank Nyrt., ahol Varga Mihály pénzügyminiszter mondta a nyitóbeszédet. Erre reagálva Csányi Sándor, a bank elnök-vezérigazgatója finoman jelezte, hogy nem lenne szerencsés a bankadó kiterjesztése – írja az Mfor.hu. A gazdasági portál beszámolója szerint Varga Mihály azzal kezdte miniszteri köszöntőjét, hogy a részvényesek számára talán az osztalékfizetési döntés érdekesebb lehet, mint az ő gondolatai. Azt hangsúlyozta, hogy nehéz éveket élünk, hiszen a Covid után újabb kihívások érték a gazdaságot és a piaci szereplőket is. A stabilitás így felértékelődik, de szerinte a magyar gazdaság stabil. A gazdasági növekedés erős volt 2021-ben, és a bővülés idén is folytatódik. Igaz, annak mértéke kérdéses, hiszen például az energiaárak teljesen kiszámíthatatlanok. Hozzátette: a viharos időkhöz a kormány is alkalmazkodik, ennek érdekében az év végén beruházásokat fogtak vissza. Magyarország pénzügyi és gazdasági stabilitása nem kérdéses, ugyanakkor nagyon fontos lenne, hogy minél előbb lezáruljon az ukrán háború. Varga Mihály elismerő szavakkal méltatta az OTP Bank vezetőjét, Csányi Sándort is, aki immár közel három évtizede irányítja sikeresen a pénzintézetet, amely évről-évre bővül, és jelentős külföldi érdekeltségeket épített ki. A miniszter szavaira reagálva Csányi Sándor megköszönte az elismerő szavakat és abbéli reményét fejezte ki, hogy a kormány bölcs döntést hoz majd az esetleges szektoriális adók kapcsán. Mint azt a bank elnök-vezérigazgatója hangsúlyozta, a pénzintézet bevételeinek nagyobb része a nemzetközi leányvállalatoktól származik, így nem lenne szerencsés erre is valamiféle adót kivetni. A tavalyi eredmények kapcsán kifejtette, hogy a korrigált adózás utáni eredmény 496 milliárd forint volt, ami történelmi rekord lett. Az is rendkívüli, hogy 2021-ben a külföldi leányvállalatok 51 százalékát adták az eredménynek. Az organikus növekedés is jelentős volt, ezt segítették az akvizíciók. A külföldi leányok kapcsán a cégvezető úgy vélekedett, hogy az ukrán háború azért is különösen sajnálatos, mert az ottani leányvállalatuk tavaly különösen jól teljesített. Csányi kitért arra is, hogy az Európai Bankszövetség stressztesztjén a régióban a legjobb eredményt érték el, az EU-ban pedig a 12. legjobbak lettek. Az év végén 3300 milliárd forint plusz likviditással rendelkezett a bank. A háború az OTP Banknál korlátozott mértékben hat a tőkehelyzetre, ugyanakkor az eredményességet mindenképpen rontani fogja. Ez igaz mind Ukrajnára, ahol a háború miatt az operáció nehézségekbe ütközik, mind Oroszországra, ahol a szankciók hatására borulnak a tervek. 2021-ben az adózott eredményben Ukrajna 40, Oroszország 38 milliárd forintot hozott, az idei folyamatok eredménye egyelőre nehezen prognosztizálható. Csányi Sándor azt mondta, hogy ha teljes mértékben megszüntetnék a működést, akkor a tőkemegfelelési mutató teljes bezárás esetén 150 bázisponttal csökkenne, ami még mindig bőven az elvárt szint felett van. A fentiek mellett 100 milliárd forint értékben vannak orosz kötvényei az OTP-nek. Összességében úgy gondolják, hogy ezek be fognak folyni, de átmenetileg lehet leírás. Csányi Sándor azt mondta, hogy egyik ország esetén sem gondolják, hogy tőkeemlést kellene végrehajtani. Pozitívum, hogy a betéti állomány mindkét országban nőtt a háború kitörése óta. Likviditáspótlásra sincs szükség, Ukrajnában például a hitelezési tevékenységet is tudják gyorsítani, például az agráriumban. Csányi Sándor felelősséggel nem mert a várható összegre (veszteségre) számot mondani. Mint jelezte, a magyar igazgatóságnak van egy előrejelzése, amit azért nem kívánt megosztani, mert az ukrán leány vezetősége szerint annál jóval kisebb lehet majd a mínusz. Az igazgatóság a korábban elhalasztott osztalék kifizetését javasolta. A 2019-es és 2020-as eredmény után részvényenként 425,89 forintot fizetnek, míg a 2021-es évre 3,57 forintot. Így összességében az OTP részvényesei papíronként 429,4 forint osztalékot kapnak.  ",2022-04-13,"varga"
"50","https://hang.hu/gazdasag/sportcsarnokot-kap-varga-mihaly-varosa-138404","Sportcsarnokot kap Varga Mihály városa","Többszintes, multifunkcionális sportcsarnok épül Varga Mihály pénzügyminiszter városában, Karcagon - tudta meg az mfor.hu. A közbeszerzést az elmúlt hetekben meglepően gyorsan folytatták le, a február elején kiírt pályázaton már nyertest is hirdettek. A pályázatot a Magyar Építő Zrt. nyerte, a két másik pályázó körülbelül 1-1 milliárddal magasabb összegért dolgozott volna. A Magyar Építő Zrt. 7,4 milliárd forintért építi fel a létesítményt. A sportcsarnok első emelete alkalmas lesz kosárlabda, kézilabda, röplabda, vagy akár birkózás céljaira, fölötte a galérián kisebb rendezvények lebonyolítására megfelelő teret alakítanak ki, ahonnan rálátás nyílik a sportpályára. Ezek fölött, az ötödik emeleten irodahelyiségek lesznek. A lelátókon összesen 466 fő foglalhat majd helyet.  A pályázat nyertese, a Magyar Építő Zrt. az elmúlt években látványosan sikeres volt az állami beruházásokon. Sikerszériája 2017-ben indult, amikor korábbi, 10 milliárdos árbevételét több mint a duplájára, 24,5 milliárdra tudta növelni, 2018-ra ez már 49 milliárdra nőtt, amikor a 3,7 milliárdos profitot jórészt ki is osztották a részvényesek között. A cég szárnyalása azóta is tart, tulajdonosa néhány évvel ezelőttig Mészáros Lőrinc barátja és üzletfele, Szíjj László volt, aki tulajdonrészét azóta a WHB Befektetési Kft. és az Épkar Zrt. közös többségi tulajdonába adta. Az előbbi cég onnan lehet ismerős, hogy ez vette meg Tiborcz István korábbi közvilágítási cégét, az uniós forrásokat szabálytalanul felhasználó Elios Zrt.-t. A másik cégnek is van kapcsolata a kormányfő legbelső köreihez, néhány évvel ezelőtti információ szerint a cég többségi tulajdonosának fia, ifjabb Szeivolt István részt vett Orbán Ráhel és Tiborcz István esküvőjén.   ",2022-03-18,"varga"
"51","https://hang.hu/gazdasag/mar-viszik-a-postasok-az-szja-visszateritest-136468","Már viszik a postások az szja-visszatérítést","Szerdától kapják kézhez a családi adóvisszatérítést azok a családok, akik postán keresztül kérték a kézbesítést – mondta Varga Mihály pénzügyminiszter a Facebook-oldalára felkerült videóüzenetében. Kiemelte: több mint 160 ezer családnak közel 50 milliárd forintot visznek ki a postások ezekben a napokban. Azok, akik bankszámlára kérték az utalást, a törvényi határidő lejárta előtt, azaz február 14-ig kapják vissza a tavaly befizetett személyi jövedelemadójukat – tette hozzá.  
            A kormányrendelet bár könnyebbséget jelenthet az adósoknak, de leginkább az állam életét könnyíti meg azzal, hogy nem kell másnak utalni a visszatérítést, mint az eredeti jogosult.         Varga Mihály elmondta, hogy összességében több mint 600 milliárd forintot ad vissza a kormány a gyermeket nevelő szülőknek. Erre a magyar gazdaság sikeres újraindítása ad lehetőséget. Felidézte, hogy Magyarországon a gazdaság teljesítménye Európában az elsők között haladta meg a járvány előtti szintet: tavaly a bruttó hazai termék 6,8 százalékkal nőtt, továbbá idén is 5 százalék feletti bővülés várható. A kormány célja az, hogy a válság után megerősítse a magyar családokat, az adóvisszatérítés mellett ezt szolgálja a 13. havi nyugdíj teljes visszaépítése, a 25 év alattiak szja-mentessége és a bérek további emelése is – mutatott rá a pénzügyminiszter. A gyermeket nevelő szülőknek visszatérített szja-összeg mintegy fele, 306 milliárd forint szolgálhatja a háztartások pénzügyi tartalékainak feltöltését, míg a fennmaradó 294 milliárd forintot elköltenék a családok a Groupama Biztosító és az OTP Bank megrendelésére készített kutatás eredménye alapján. A kutatásból kiderült, hogy a jogosultak fele 400 ezer vagy azt meghaladó, 16 százalékuk 800 ezer forint feletti támogatásra számít. (A kutatásban összevontan kezelték a két szülőnek visszajáró összeget.) A jogosultak között egyharmad körüli azoknak az aránya, akik már idén felhasználnák valamilyen célra a teljes visszatérítést, 14 százalék minden fillért félretenne. A többség, 52 százalék az összeg egy részét elköltené, a másik felét megtakarítaná. A megtakarítók több mint fele készpénzben vagy folyószámlán tartja majd a visszakapott összeget, klasszikus megtakarítási, befektetési terméket – állampapírt, megtakarítási számlát – csaknem negyven százalékuk választana. (MTI)  ",2022-02-02,"varga"
"52","https://hang.hu/gazdasag/felrevezeti-a-gyanutlan-olvasot-varga-mihaly-tablazata-135219","Félrevezeti a gyanútlan olvasót Varga Mihály táblázata","Már hónapok óta robog a kormány választási kampánya. Bár Orbán Viktor a decemberi, általa tartott kormányinfón azt mondta, ő a hivatalos kampánykezdetig nem foglalkozik a választásokkal, a kijelentés hitelességét a tények cáfolni látszanak: hónapok óta lassan csöpögtetve ő maga jelentette be azokat a választók kegyének elnyerését célzó intézkedéseket, amelyek „véletlenül” éppen a választási évben válnak valósággá. A 25 év alattiak adómentessége nyilvánvalóan a fiatalokat igyekszik a Fideszhez csábítani, hiszen éppen ebben a korosztályban a legnépszerűtlenebb a kormánypárt. A 13. havi nyugdíj teljes összegének kifizetése ezzel ellentétesen, a legnagyobb fideszes szavazóréteg, a nyugdíjasok kedvét igyekszik keresni. Végül a harmadik nagy tétel, a gyereket nevelők számára visszafizetendő 2020-as személyi jövedelemadó.   
            A svájci indexálás csak részeredményt hozna, európai mintára sávosan kellene emelni a nyugdíjakat.          A kampányba december végén beszállt Varga Mihály pénzügyminiszter is, aki a Facebook-oldalán „Beszéljenek a számok” címmel enyhén szólva is félrevezető és erősen kozmetikázott táblázatban igyekszik bizonyítani, hogy 2010 után tejjel-mézzel folyó Kánaánba érkezett az ország, ami Orbán Viktornak és csapatának köszönhető. A fideszes képviselők lelkesen osztják is a bejegyzést.  A tekintélyét eddig hellyel-közzel megőrző pénzügyminiszter e bejegyzésének szakmai hitelessége erősen megkérdőjelezhető. Egy magyarországi egyetemen közgazdaságtant oktató ismerős szavait idézve, „egy harmad-, de talán még egy másodéves közgazdászhallgatót is úgy rúgok ki a vizsgáról, hogy a lába nem éri a földet, ha egy ilyen táblázattal bármit is bizonyítani szeretne.” Varga Mihály szerint ugyanis hiteles képet ad az elmúlt bő évtized fejlődéséről, ha a 2008-2009-es pénzügyi válság legsúlyosabb évének, a 2009-esnek az adatait, annak is csak a Fidesz számára kedvező képet mutató részeit, hasonlítja össze a 2021-es, vagyis a pandémia utáni visszapattanás évének gazdasági adataival. Vagyis táblázata szerint akkor beszélnek a számok helyesen, ha kizárólag a kormánypártok számára tetszőlegesen kiválasztott gazdasági mutatókat a szintén önkényesen kiválasztott időszakokban vetjük össze egymással. A táblázattal nemcsak az a gond, hogy közgazdaságilag össze nem hasonlítható időszakot vet össze egymással, hanem hogy a 2021-es évet befejezett évként veszi számításba – hiszen nem jelzi, hogy annak csak egy részéről van szó, vagy hogy esetleg becsült adatokat használt, mert a decemberi adatok nyilvánvalóan nem állnak rendelkezésre. Ez pedig szakmai nonszensz. Vagy hogy a 2021-es rovatban a minimálbér összegének már a 2022 januárjától élő 200 ezer forintot jelöli meg, de ezt legalább lábjegyzetben, apró betűvel jelzi az olvasónak. Pedig akár elegáns is lehetett volna, hiszen az idézett adatok egy része akkor is jelentős fejlődésről tanúskodik, ha a 2021-es év helyett a 2020-as, vagyis a koronavírus-válság mélypontját jelentő évet veti össze a pénzügyi válság mélypontját jelentő 2009-es év adataival. Hiszen például a foglalkoztatottak száma így is hozzávetőlegesen egymillióval magasabb, mint 13 évvel ezelőtt, a munkáltatói adó összege is jelentősen kisebb értéket mutat, ahogy a társasági adó is kevesebb mint fele az akkori értéknek. De a külföldiek kezében lévő adósság aránya is fele akkora, mint 2009-ben, és az is tény maradna, hogy gyakorlatilag eltűntek a devizahitelek, vagy hogy olcsóbban lehetett finanszírozni az államadósságot, mint 2009-ben. Tehát akár ezekkel az adatokkal is bizonyíthatná, hogy bár súlyos csapást jelentett a 2020-as év a magyar gazdaságnak, mégis sikerült az eredmények egy részét megőrizni.  
            A költségvetés adóssága felel a teljes államadósság mintegy 97 százalékáért, a maradék három százalékért pedig az önkormányzatok.         Árulkodóbb azonban a szándékról az, amit kifelejtett a táblázatból. Nem beszél arról, hogy amíg 2009. december 31-én 271 forint volt az euró árfolyama, addig a tíz éve tartó forintgyengítés eredményeként ma 370 forint. Érdemes a forint árfolyamával kapcsolatban Orbán Viktornak a HírTv-ben 2004 novemberében elhangzott szavait idézni. Ezek szerint „a gyengébb forint egyértelműen ellentétes az emberek érdekeivel, a gyengébb forint gyengébb államot jelent, és gyenge forintot csak gyenge emberek akarhatnak,” illetve hogy a forint gyengülése azt jelenti, „ellopják a pénzt az emberek zsebéből”. Itt érdemes megemlíteni, hogy amennyiben az euróban számolt minimálbért és átlagkeresetet vesszük figyelembe, akkor már korántsem olyan nagy a fejlődés, mint a táblázat alapján gondolná az ember. Az előbbi ugyanis évi átlagban öt és fél, az utóbbi pedig 4,9 százalékkal nőtt 12 év alatt, ami nem rossz eredmény, de messze van attól, amit a táblázat sugall. Az is félrevezető a bejegyzésben, hogy az idei egykulcsos személyi jövedelemadó 15 százalékos értékét veti össze a 2009-es többkulcsos szja-rendszer legmagasabb kulcsával. Nem is beszélve arról, hogy az akkori alsó sáv, a 18 százalékos adó – a Fidesz által később kivezetett – adójóváírás értelmében visszajárt azoknak, akik éves jövedelme kevesebb volt, mint 1 250 000 forint, vagyis az évi 882 ezer forintot kereső minmálbéresek egyetlen forint adót sem fizettek, sőt az ennél negyven százalékkal többet, azaz havi 104 ezer forintot keresők is ebbe a kategóriába tartoztak.  
            A választások előtti költségvetési költekezés hatását is látjuk az árcédulákon.         Ugyancsak kifelejtette táblázatából Varga Mihály az inflációt. Ennek mértéke 2009-ben négy százalék volt, az idei várakozások pedig öt százalékról szólnak, de rossz jel, hogy a pénzromlás tempója hónapok óta emelkedik. Decemberben elérte már a 7,4 százalékot, és a várakozások szerint az első negyedévben sem várható csökkenése. Sőt, a jegybank várakozása szerint jövő év egészében a 4,7-5,1 százalékos sávban alakulhat. Független közgazdászok egybecsengő véleménye szerint az infláció elfutásában nagy része van a kormány és jegybank évek óta tarató felelőtlen fiskális, illetve monetáris politikájának. Ennek eredményeként túlságosan sok pénz került a gazdaságba, amelynek törvényszerű következménye az infláció megugrása. Kétségtelenül komoly eredmény, hogy a táblázat szerint az államadósságnak ma csak 30 százaléka van külföldi kézben, míg 2009-ben ez az arány 60 százalék volt. Hiányzik azonban a GDP-arányos államadósság közel sem ilyen kedvező mértéke: a 2008-ban a pénzügyi válság miatt elfutó államadósság 2009-ben 77,2 százalékra emelkedett, 2020-ban pedig a pandémia hatására 80 százalék fölé nőtt, és idén sem csökkent számottevően. Teljesen fals képet ad a valóságról a gazdasági növekedés, illetve az ipari termelés 2009-es és 2021-es adatainak Varga általi összevezetése is. Ha ezeket az adatokat a két válságévben hasonlítjuk össze, akkor azt látjuk, hogy a 2009-ben mért 6,6 százalékos visszaesés ugyan nagyobb, mint a tavalyi 5,1 százalék, de nem olyan drámai a különbség, mint a pénzügyminiszter táblázatában. Hasonlóan félrevezető az ipari teljesítménynek a 2009-ben mért 17,7 százalékos visszaesésével összevetni az idei 11 százalékos ipari teljesíténynövekedési adattal, sokkal inkább reális a tavalyi 6,1 százalékos visszaesést figyelembe venni ez esetben. Vagyis elmondható, ha nem az almát (2009) a körtével (2021) vetette volna össze a pénzügyminiszter, hanem az almát (2009) az almával (2020) akkor is számos területen valós fejlődésről adhatott volna számot. Hogy nem ezt tette, azt csak az magyarázhatja, hogy a jelenlegi kormány bármilyen eszközt – még ha az nem is tükrözi a valóságot – hajlandó bevetni, hogy vélt igazáról meggyőzze az embereket.  
            Róna Péter szerint az Orbán-kormány hitelezési csapda irányába indult.         A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2022-01-02,"varga"
"53","https://hang.hu/gazdasag/megvan-hogyan-farag-le-755-milliardot-a-kormany-134945","Megvan, hogyan farag le 755 milliárdot a kormány","Az utóbbi években tapasztalt év végi osztogatás helyett idén a kormány meghúzni kényszerül a nadrágszíjat. A már hónapokkal ezelőtt elfogadott jövő évi költségvetésben ugyanis legalább 755 milliárd forintos megszorításról intézkedik már most. Ennek célja, hogy a 2022. évi hiánycél egy százalékkal csökkenjen, az eredeti 5,9 százalék helyett a bruttó hazai össztermék (GDP) 4,9 százaléka legyen. A kiadáscsökkentést szerda délután már bejelentette a Varga Mihály által vezetett pénzügyminisztérium. Közleményükben egyes állami beruházások átütemezéséről írtak, amelyek révén elérnék a szóban forgó 755 milliárd forintos megtakarítást. A részletek azonban akkor még nem voltak ismertek. Az este megjelent Magyar Közlöny azonban már közölt részleteket a költségvetésből kihúzott tételekről.  
            A tárca szerint ez beruházások átütemezésével érhető el.         Az elvonással érintett területek egy része már ismert, ennek összege valamivel több mint 605 milliárd forintot tesz ki. Varga Mihály pénzügyminiszternek azonban még gondoskodnia kell egy újabb legalább 150 milliárd forintos csomag előteremtéséről is a területért felelős miniszterek bevonásával. Ezek szintén beruházásokat érintő elvonások lehetnek, a pénzügyminiszternek január 31-ig kell előállnia a javaslatával. A már ismert 605 milliárd forintos csomag legnagyobb szelete a Gazdaság-újraindítási Alapjában szereplő 400 milliárd forintos keret. Mint arra a Portfolió.hu felhívta a figyelmet, a kormány a költségvetésben sem bontotta ki a beruházási alap minden részletét, így valójában nem tudni, hogy milyen beruházások maradnak el a zárolás miatt. Kevesebb lesz a Paksi Atomerőműben tervezett tőkeemelésre szánt keret is 40 milliárd forinttal (eredetileg 27 milliárdos tőkeinjekciót terveztek). A portál összeszedte az egyéb elvonásokat is. Egyebek mellett ezeket a területeket érinti: – A 2019–2027 közötti idegen nyelvi stratégia megvalósítására szánt 30 milliárd forintos működési kiadást teljesen elveszi a kormány. – A Beruházás ösztönzési célelőirányzat 20 milliárd forinttal lesz kisebb. – A Turisztikai fejlesztési célelőirányzatot megfelezik, 20 milliárd forinttal csökken a keret. – Az Innovációs és Technológiai Minisztériumhoz tartozó HUMDA Zrt. tulajdonosi joggyakorlásával kapcsolatos beruházási kiadásokat 15,75 milliárd forinttal csökkenti. – 13,2 milliárd forinttal vágja vissza az Egészséges Budapest Program kiadásait. – A Nagyvállalati beruházási támogatásokat 10 milliárd forinttal vágja vissza a kormány. Eredetileg erre a célra 25 milliárd forintot szánt volna a kormány. – Külügyi fejlesztési és kutatási programokra 9 milliárd forinttal ad kevesebbet a kormány. – Fővárosi fejlesztésekre 4,7 milliárd forinttal jut kevesebb jövőre. – 4,52 milliárd forinttal vágja vissza a kormány a Helyi Önkormányzatok támogatásai soron az egyéb felhalmozási célú kiadásokat. – Az Emberi Erőforrások Minisztériuma a Közgyűjtemények jogcímen szenved el 2,1 milliárd forintos beruházásvisszavágást. –1,5 milliárd forinttal kevesebb forrás jut reptéri fejlesztésekre.  ",2021-12-23,"varga"
"54","https://hang.hu/gazdasag/755-milliardos-sporolast-jelentett-be-a-kormany-134941","755 milliárdos spórolást jelentett be a kormány","– A kormány egyes állami beruházások átütemezésével 755 milliárd forint megtakarítást ér el a jövő évi költségvetésben, így a GDP-arányos hiánycélt 5,9%-ról 4,9%-ra javítja. Mindez az államadósság-ráta gyorsabb csökkentését is lehetővé teszi – jelentette be a Pénzügyminisztérium szerda esti közleményében, amelyet a Portfolio közölt.  A tárca szerint a 755 milliárd forintos megtakarítás olyan beruházások átütemezésével érhető el, amelyeknek közbeszerzési, tervezési vagy kivitelezési késedelme lehetővé teszi a 2022-es költségvetés tehermentesítését. Azt is hozzáteszik: „az egyensúlyi mutatók javításával Magyarország felkészültebb lehet a világgazdasági kockázatokkal szemben, erősödik hazánk pénzügyi stabilitása, tovább javul befektetői megítélése”. – A pénzügyi tartalékokat oly módon növeli a kormány, hogy közben jut forrás a 13. havi nyugdíjra, a családi adóvisszatérítésre, a 25 év alattiak adómentességére, a munkát terhelő adók 750 milliárd forintos csökkentésére és a béremelésekre is –  közölték. Vagyis az a közleményből nem derült ki, milyen beruházásokat érint a megszorítás.  ",2021-12-23,"varga"
"55","https://hang.hu/gazdasag/kisebb-hianyt-tervez-a-jovo-evi-koltsegvetesben-a-kormany-134704","Újratervezés: mégiscsak kisebb hiányt szeretne a jövő évi költségvetésben a kormány","A korábban bejelentett 350 milliárd forintos kiadáscsökkentést követően ma a költségvetési hiány legkevesebb egy százalékpontos csökkentését jelentette be Varga Mihály pénzügyminiszter. A Világgazdaság cikke szerint a tárcavezető szerint a korábban a jövő évre tervezett 5,9 hiányt jelentősen szeretnék csökkenteni: a tervek szerint öt százalék alatti deficit várható 2022-ben.  
            Az indokolatlan költekezés levét isszuk, bajban lehet az új kormány.         Indoklása szerint a gazdaság újraindulása sikeres volt, az utolsó negyedévben is 6 százalék fölött maradhatott a GDP bővülése. Arról azonban nem beszélt, hogy mely kiadásokat érint a deficit lefaragása. A tárca várakozásai szerint idén 6,4-6,5 százalékkal bővülhet a magyar gazdaság, jövőre pedig a bruttó hazai termék (GDP) öt százalék körüli növekedéssel számolnak.  ",2021-12-17,"varga"
"56","https://hang.hu/gazdasag/varga-mihaly-750-milliard-forintnyi-adocsokkentes-jon-133271","Varga Mihály: 750 milliárd forintnyi adócsökkentés jön","Sokáig csak utalások szintjén lehetett róla tudni, de most Varga Mihály is megerősítette: meghosszabbítja a kormány a kis- és középvállalkozásokat érintő intézkedést, miszerint csak a helyi iparűzési adójuk felét kell befizetniük az önkormányzatok kasszájába. Korábban erről a koronavírus miatt döntöttek, most ugyanakkor a minimálbér 200 ezer és a garantált bérminimum 260 ezer forintra emelése az ok. Az önkormányzatok tehát hiába tiltakoztak, a pénzük jövőre is kevesebb lesz. A pénzügyminiszter a Facebook oldalán egyúttal beszámolt a gazdasági kabinet több döntéséről is, amellyel a munkát terhelő adókat csökkentik. Így január elsejétől 2,5 százalékponttal csökken a szociális hozzájárulási adó mértéke, megszűnik a 1,5 százalékos szakképzési hozzájárulás és 10 százalékra csökken a kisvállalati adó kulcsa. A pénzügyminiszter számításai szerint ez összesen 750 milliárdos adócsökkentés, míg ha az idei és a következő évet együtt számoljuk, akkor már eléri a 2000 milliárd forintot.  
            Az önkormányzati szövetségek hiába tiltakoztak, a Belügyminisztériumban azt közölték velük, hogy marad a számukra komoly nehézségeket okozó intézkedés.          ",2021-11-13,"varga"
"57","https://hang.hu/gazdasag/varga-mihaly-duplajara-no-a-babakotvenyek-utani-allami-tamogatas-133218","Varga Mihály: Duplájára nő a babakötvények utáni állami támogatás","Jó hír a gyermeket nevelők családoknak, hogy duplájára emelik a babakötvények után járó állami támogatás összegét, erről döntöttek csütörtökön a Gazdasági Kabineten – közölte Varga Mihály pénzügyminiszter Facebook-oldalán. Emlékeztetett, hogy a babakötvényben havonta bármekkora összeg félretehető, kamata az előző évi infláció plusz 3 százalék. Az állam ehhez nyújt még további maximum 6 ezer forint külön támogatást is minden évben. Ez az összeg növekszik a mai döntéssel 12 ezer forintra, amely a jövő évtől a meglévő és az új ügyfelekre is vonatkozik – közölte a tárcavezető.  ",2021-11-11,"varga"
"58","https://hang.hu/gazdasag/varga-mihaly-lehetseges-korlatozasokat-emlegetett-a-koronavirus-miatt-132920","Varga Mihály lehetséges korlátozásokat emlegetett a koronavírus miatt","Az energiaárak megugrása, az infláció megemelkedése és a vírushelyzet romlása miatt a Pénzügyminisztérium (PM) korábbi várakozásait csökkentve, 6,8 százalékos gazdasági növekedésre számít idén – mondta Varga Mihály pénzügyminiszter a Magyar Biztosítók Szövetségének (Mabisz) nemzetközi biztosítási konferenciáján csütörtökön Budapesten. A miniszter felidézte, hogy két hónappal ezelőtt 7-7,5 százalékos növekedést vártak. A visszafogottabb növekedési várakozások okai közül kiemelte, hogy az energiaárak emelkedése jelentősen fogja fékezni az európai gazdaságok teljesítményét, az infláció pedig ezzel párhuzamosan magasabb lehet. A koronavírus okozta hatás, bár kisebb lesz, mint a második és a harmadik hullámnál, de szintén fékezni fogja a gazdaságot – jelezte a miniszter az MTI beszámolója szerint. A Portfolió arra is kitér, hogy Varga Mihály ezután olyat mondott, ami jócskán eltér a kormányzati üzenetektől: arról beszélt ugyanis, hogy korlátozások lehetnek, gazdasági kiesés jöhet a koronavírus negyedik hulláma következtében, de talán ez kisebb lesz, mint az előző hullámokban. A portál még arra is emlékeztet, hogy a világon most Magyarországon terjedhet a leggyorsabban a járvány. Varga Mihály kiemelte ugyanakkor, hogy a magyar gazdaság teljesítménye elérte a járvány előtti szintet, az Európai Unióban csak 10 ilyen ország van. Mint mondta, a növekedést a szolgáltató szektor és az ipar húzta. A pénzügyminiszter emlékeztetett, hogy idén a második negyedévben közel 18 százalékos volt a gazdasági növekedés mértéke Magyarországon, ami jelzi azt is, hogy részben sikerült a magyar gazdaság szerkezetét módosítani. Hangsúlyozta, hogy a növekedési pálya folytatása áll a kormány gazdaságpolitikájának középpontjában. A Jobbik máris közleményben reagált a biztosítási kongresszuson elhangzottakra. Mint epésen megjegyzik, „mellesleg” ma kiderült: a negyedik hullám miatt újabb korlátozások lehetnek, valamint gazdasági kieséssel is számolni kell. – Kész szerencse, hogy Varga Mihály miniszterelnök-helyettest meghívták a Magyar Biztosítók Szövetségének konferenciájára, mert legalább ezt is megtudtuk – tették hozzá. Úgy látják, a tömegeket valószínűleg nem nyugtatja meg a szokásos fideszes lebegtetés, hogy ez a korlátozás „talán” kisebb lesz, mint az előző hullámokban. – A napnál is világosabb, hogy az Orbán-rezsim félrekezelte a vírust, és hamis biztonságérzetbe ringatja a magyarokat – fogalamznak a közleményben. Arra is kitérnek, pontosan tudja mindenki, mire gondol Varga Mihály, amikor arról beszél, hogy „a gazdasági előrejelzésekkel kapcsolatosban nem árt az óvatosság”. Mindez azt jelzi egyben, hogy az orbáni gazdaság növekedése csupán blöff, a beleöntött és végül ellopott uniós pénz, a hozzájuk kapcsolódó látszatberuházások és a hitel hajtotta, aminek meg is lett a következménye. – Ott láthatjuk a benzinkutak oszlopain és a boltok árcímkéin. Már csak ezért is elengedhetetlen a jövő évi kormányváltás – zárul az ellenzéki párt közleménye.  ",2021-11-04,"varga"
"59","https://hang.hu/gazdasag/varga-mihaly-bejelentette-szintet-lepnek-a-magyar-kazah-kapcsolatok-132550","Varga Mihály bejelentette: szintet lépnek a magyar-kazah kapcsolatok","A válság utáni újrarendeződéssel az eurázsiai térség még nagyobb súlyt képvisel majd a világgazdaságban, amelyre Magyarország is felkészült, jelentette ki Varga Mihály a magyar-kazah üzleti fórumon Nur-Szultánban – tájékoztatott hétfői közleményében a Pénzügyminisztérium (PM). A pénzügyminiszter hozzátette: Kazahsztán és Magyarország gazdasági kapcsolatai mára eljutottak oda, hogy a kereskedelem és a beruházások mellett az innovációban, az új technológiai megoldások területén is szintet lépjen az együttműködés A pénzügyminisztert mintegy 50 tagú magyar üzleti delegáció kísérte Kazahsztánba. – Kazahsztán és Magyarország együttműködése két újrainduló, a válság hatásait eredményesen kivédő gazdaság együttműködése – szögezte le Varga Mihály a Kazah Külkereskedelmi Kamara és a Magyar Kereskedelmi és Iparkamara üzleti fórumán, amelyen részt vett Asset Irgaliyev kazah nemzetgazdasági miniszter is. Kiemelte: a koronavírus-járvány új kapukat is nyitott a kazah-magyar kereskedelemben, az országba irányuló exportunk tavaly közel 60 százalékkal nőtt, elsősorban a kiváló minőségű magyar gyógyszeripari termékek, vegyipari termékek és élőállatok kereskedelmének köszönhetően. A két ország közötti áruforgalom meghaladta a 330 millió dollárt, és az elmúlt évek delegációs találkozásainak köszönhetően számos magyar cégnek sikerült eredményeket elérni a kazah piacon. – A Kazahsztán és Magyarország közötti gazdasági együttműködések érintik a kereskedelem, a mezőgazdaság, az energetika, a megújuló energia, a pénzügyek, az élelmiszeripar, és az építőipar területét is – ismertette a pénzügyminiszter, aki az Országgyűlés Magyar-Kazah Baráti Csoportjának csoport elnöke, valamint a Kormányközi Gazdasági Együttműködési Bizottságnak és a Stratégiai Tanácsnak társelnöke is egyben. – Magyarország 11 éve tette le voksát a keleti nyitás politikája mellett, amely döntés stratégiai jelentőségét az idő is igazolta – jelentette ki a pénzügyminiszter. Mint fogalmazott: Magyarország képes volt arra, hogy kereskedelmét még a járvánnyal terhelt tavalyi évben is növelje Ázsiával, az export 10 százalékkal 6,2 milliárd dollárra, az import 16 százalékkal 20 milliárd dollárra emelkedett. – Az üzleti fórum keretében összesen hét megállapodás született mezőgazdasági, egészségügyi, szállítmányozási, városgazdálkodási, zöld innovációs valamint történelmi együttműködésekről a kazah és magyar fél képviselői között – közölte a Pénzügyminisztérium.  ",2021-10-25,"varga"
"60","https://hang.hu/gazdasag/magyarorszag-akar-2022-masodik-feleig-is-eu-s-forrasok-nelkul-maradhat-132316"," Közgazdászok szerint Magyarország akár 2022 második feléig is EU-s források nélkül maradhat ","A jogállamisági mechanizmus aktiválásával az Európai Unió és Magyarország közötti viták fennmaradnak, ezért nem lehet arra számítani, hogy 2022 második felében uniós források érkezzenek Magyarországra – erről beszélt Dan Bucsa az UniCredit Bank Kelet-Közép-Európáért felelős közgazdásza a Portfolio keddi makrogazdasági konferenciáján.  Emiatt Magyarországnak újabb kölcsönöket kell felvennie a következő év elején (Dan Bucsa nem mondta ki konkrétan, de alighanem devizakötvény-kibocsátásokra gondol). Marek Drimal, a Societe Generale Corporate and Investment Banking stratégája szintén arra számít, hogy ez a probléma nem oldódik meg hamar, ugyanakkor szerinte ennek nem lesz jelentős hatása a gazdasági kilábalásra. A Portfolio Budapest Economic Forum konferencián előadást tartott Nagy Márton miniszterelnöki főtanácsadó is. A jegybank volt alelnöke szerint legfeljebb két évig tartható az az állapot, hogy a kormány és az MNB politikája nem egy irányba tart. Fontosnak tartotta kiemelni, hogy vége az alacsony kamatok, a pénzbőség korának. Az infláció a következő másfél évben még 4-5 százalék között ragadhat, utána viszont csökkenhet, vagyis hosszútávon valószínűleg nem marad fenn. Számításai szerint idén 7 százalék körüli gazdasági növekedés várható, jövőre pedig akár 6 százalék körüli gazdasági növekedés is lehet, jóval nagyobb, mint amit a szakértők várnak. Ennek az oka az, hogy „a költségvetés még csak most fog költekezni”: 2021 októbere és 2022 márciusa között a GDP 15 százalékának megfelelő fiskális ösztönzés fog érkezni (ami valójában a választások előtti kormányzati osztogatás – a szerk.) Ez a már bejelentett intézkedéseknek köszönhető, táblázata szerint a következő félévben 4835 milliárd forintot osztogat szét az állam. Ebből például 600 milliárd forintot tesz ki a beígért szja-visszatérítés, a 13. havi nyugdíj viszaépítése alapesetben 186 milliárd forintot visz el, a nyugdíj-kompenzáció és prémium kifizetése 200, a 25 év alattiak szja-mentessége 140 milliárd forinttal terheli meg a költségvetést.   
            Az első Orbán-kormány gazdasági minisztere szerint a jövő évre vonatkozó gazdasági döntések alapvetően politikai indíttatásúak. Interjú!         A konferencia elején Varga Mihály pénzügyminiszter arról beszélt, hogy a járvány 4. hulláma a magas átoltottság miatt a kormány várakozásai szerint gyengébb lesz, így Nagy Mártonhoz hasonlóan 7 százalék körüli gazdasági növekedést jósolt az idei évre. Mint kiemelte: a kormány szándéka, hogy a deficit visszatérjen a korábbi, 3 százalék alatti tartományba. A fokozatosság ugyanakkor nagyon fontos, hogy „ne indítsunk el újabb recessziós hullámot”. A kormány az infláció tekintetében arra számít, hogy A kormány arra számít, hogy a drágulás mértéke 2022 elejétől csökkenésnek indul, 2022 nyarára normalizálódik a helyzet, az év végére pedig elérhető a cél. Varga Mihály az uniós pénzekhez való hozzájutás kapcsán optimistább volt, mint a fent említett közgazdászok. A tárcavezető szerint az uniós viták az Európai Bizottsággal idén év végéig várhatóan kifutnak, és az ország hozzáférhet a helyreállítási program forrásaihoz. Nem mulasztotta le hozzátenni, hogy ezek a viták „politikailag motiváltak”.   ",2021-10-19,"varga"
"61","https://hang.hu/gazdasag/magyarorszag-megiscsak-csatlakozik-a-globalis-minimumadohoz-131892","Magyarország mégis csatlakozik a globális minimumadóhoz","Varga Mihály pénzügyminiszter pénteken bejelentette, hogy Magyarország is csatlakozik a globális társasági minimumadóról szóló nemzetközi megállapodáshoz, írja az MTI. Csak olyan globális minimumadót lett volna hajlandó elfogadni a magyar kormány, ami nem jelent adóemelést. Áttörésként értékelte, hogy sikerült kompromisszumra jutni a kérdésben. Mint hozzátette, több mint 100 szövegmódosítási javaslat 2,5 év kitartó munkájának eredményét hozta meg. A tárcavezető ezek közül a három legfontosabb pontot kiemelte: az egyik szerint a társasági adó kulcsa nem fog változni, továbbra is 9 százalékos marad. A globális adót (vagyis a magyar és a globális, 15 százalékos adómérték közötti különbözetet) célzott megoldással szedheti be Magyarország. Elérték azt is, hogy a valós gazdasági tevékenységet ne kelljen megadóztatni. Ez azt jelenti, hogy a vállalati vagyon, és a vállalati munkabér-kifizetések speciális számítási móddal levonhatók lesznek az adó mértékéből, tehát azok a cégek, amelyek nem fiktív, hanem tényleges vagyon- és munkabér-kifizetéssel járó tevékenységet folytatnak, azok ezt a kedvezményt tudják majd igénybe venni. A harmadik eredménye a megállapodásnak a miniszter közlése szerint, hogy 10 éves átmeneti időszakra speciális mérték fog vonatkozni, tíz éven keresztül az adó mértéke csökkentett adóbevallással, csökkentett adóbeszámítással lesz kiszámolva.  
            15 százalékos szinten határoznák meg az országok számára célként kitűzött társaságiadó-kulcs minimumát.         A globális minimumadó lényege, hogy egymással párhuzamosan a Gazdasági Együttműködési és Fejlesztési Szervezet (OECD) és az Egyesült Államok is olyan adóreformot tervez, amely egy minimum szintet – ez 15 százalék lenne – írna elő a nemzetközi vállalatcsoportok társasági adójára. Ha egy multinacionális vállalat leányvállalatának adókötelezettsége az adott országban nem éri el a minimálisan meghatározott szintet, akkor a különbözetet az anyavállalatnak a saját országában kell megfizetnie. Az erről szóló tárgyalások Joe Biden amerikai elnök hivatalba lépése után gyorsultak fel, péntekre végül 136 ország – köztük hazánk – fogadta el a megállapodást.    ",2021-10-08,"varga"
"62","https://hang.hu/gazdasag/dontott-a-kormany-az-szja-visszateritesrol-akadnak-meglepetesek-131303","Döntött a kormány az szja-visszatérítésről, akadnak meglepetések","Döntött a kormány a családi adóvisszatérítés részleteiről – jelentette be Varga Mihály pénzügyminiszter péntek reggel a közösségi oldalára feltöltött videóban. Elmondta: a visszatérítés minden olyan gyermekes szülőnek jár, aki családi pótlékra jogosult. Ha a családban mindkét szülőnek van bejelentett munkahelye, akkor mindkettőjüknek visszaadják a személyi jövedelemadót. Hozzátette: az adóvisszatérítést a vállalkozók is megkapják, ha van gyermekük. Így a jogosultak körét gyarapítják az egyéni vállalkozók, a mezőgazdasági őstermelők, az ingatlan-bérbeadók, a katás és az ekhós adózók is. A gyermeket nevelő katás vállalkozók így a 2021-es tételes adójuk egynegyedét, míg az ekhós adózók a befizetett 15 százalékos adójuk kétharmadát kaphatják vissza. A visszafizetés felső határa az átlagbér éves adótartalma. A miniszter emlékeztetett: a családi adóvisszatérítés feltétele, hogy a magyar gazdaság növekedése az idén elérje az 5,5 százalékot. Ez a jelenlegi számításaik szerint teljesülni fog. „Ha folytatjuk az újraindítást segítő intézkedéseket, akár a 7 százalékot is elérheti, sőt meghaladhatja a magyar gazdaság növekedése” – fogalmazott a miniszter. Ez azt jelenti, hogy 1 millió 900 ezer szülőnek összesen 600 milliárd forintot fizetnek vissza. Ez minden idők legnagyobb családoknak nyújtott adókedvezménye – tette hozzá Varga Mihály. A Nemzeti Adó- és Vámhivatal már jövő februárban teljesíti a visszafizetést. (MTI)    ",2021-09-24,"varga"
"63","https://hang.hu/gazdasag/varga-mihaly-az-alhirterjesztesben-nincs-nyari-szunet-128472","Varga Mihály: Az álhírterjesztésben nincs nyári szünet","Az álhírterjesztésben nincs nyári szünet – fogalmazott a pénzügyminiszter kedden a Facebook-oldalán. Varga Mihály bejegyzésében azt írta, hogy a Népszava szerint „még nem volt olyan kormány – beleértve a mostanit is ”, amely ne engedte volna el a költségvetési gyeplőt” választási évben. Az MTI által is idézett tárcavezető szerint a valóság az, hogy a szocialista kormány 2006-ban 9,3 százalékos, Európa-rekorder GDP-arányos hiányszintet produkált, ráadásul mindezt olyan konjunktúra idején, amikor az összes körülöttünk lévő ország jelentős fellendülést ért el. – Átlagot vonva a nyolc évnyi kormányzásuk hiányaiból, 6,6 százalék feletti értéket kapunk – írta. „Ezzel szemben a 2014-es és 2018-as választási évben a maastrichti kritérium alatti deficitet ért el a kormány, 2,8 és 2,1 százalék volt a hiány. 2022-ben, amikor a koronavírus okozta visszaesésre világszerte nagyobb hiánnyal reagálnak az országok, az 5,9 százalékos magyar szint megfelel az európai uniós átlagnak” – közölte a pénzügyminiszter. 
            A jelentésben kiemelik, hogy a kormány gyorsan és határozottan reagált a válságra, és elismerően írnak a gazdaságvédelmi intézkedésekről, a támogató költségvetési politikáról, a munkahelyek megvédéséről és a beruházások ösztönzéséről – közölte a pénzügyminiszter.         Varga Mihály szerint hiteltelen választási költségvetésnek nevezni egy olyan büdzsét, amely egy rendkívüli válság után a gazdaságot indítja újra. – Ahogy az elmúlt 10 év is alátámasztja, az újraindítást követően visszatérünk a hiány- és adósságcsökkentő pályára – tette hozzá. „Régi baloldali trükk: azzal vádolnak, amit ők maguk csináltak” – fogalmazott Facebook-bejegyzésében a pénzügyminiszter.  ",2021-07-27,"varga"
"64","https://hang.hu/gazdasag/varga-mihaly-adocsokkentest-ajanlana-a-kormany-a-minimalber-emeleseert-128020","Varga Mihály: Adócsökkentést ajánlana a kormány a minimálbér emeléséért","Béremelés fejében újra adócsökkentést ajánl a kormány a vállalkozásoknak – mondta Varga Mihály pénzügyminiszter a Magyar Nemzet néven megjelenő lapnak. A kormánynak az a terve, hogy az adócsökkentést összekösse a minimálbér emelésével – tette hozzá. A kormány ismét többéves bérmegállapodást szeretne kötni a munkaadók és a munkavállalók képviselői­vel, az egyezség előkészítése már meg is kezdődött – mondta Varga Mihály. Olyan megállapodást szeretne a kabinet, amely legalább 2024-ig rendezné, hogy évenként milyen mértékben emelkedjen a minimálbér, s ezzel párhuzamosan milyen nagyságrendben csökkenjen a munkát terhelő adó, elsősorban a munkaadók által fizetendő szociális hozzájárulási adó (szocho). 
            Csehországban, Szlovákiában és Lengyelországban egyaránt már 2019-ben 520-530 euró körüli minimálbérrel lehetett számolni.         Ha magasabb minimálbért akarunk, 200 ezres cél van előttem egy vagy két lépésben, akkor ehhez a kkv-knak segítséget kell adnunk. Ez egyetlen formában lehet, az őket terhelő adóterhek csökkentésével – jelentette ki Orbán Viktor miniszterelnök a Világgazdaság június eleji konferenciáján.  ",2021-07-15,"varga"
"65","https://hang.hu/gazdasag/varga-mihaly-magyarorszag-mar-nem-szorul-kulfoldi-beszallitokra-a-fertotlenitoszerek-teren-sem-100559","Varga Mihály: Magyarország már nem szorul külföldi beszállítókra a fertőtlenítőszerek terén sem","Az Egészségipari Támogatási Program kétmilliárd forintos hozzájárulásával bővítette kapacitását a fertőtlenítőszereket gyártó Florin Zrt., így Magyarország már a fertőtlenítőszerek terén sem szorul rá a külföldi beszállítókra – jelentette be a pénzügyminiszter kedden a Facebook-oldalán. Varga Mihály videójában hangsúlyozta: nem telt még el egy teljes év azóta, hogy a kormány úgy döntött, az egészségügyi védőfelszerelések terén Magyarország nem szorulhat importra, ezeket itthon kell előállítani. Ezért támogatják azokat az egészségipari vállalkozásokat, amelyek készek arra, hogy fejlesszenek. A pénzügyminiszter elmondta: a többi között ilyen a Florin Zrt. is, ahol 2,5 milliárd forintos beruházással új üzemet adtak át. Ennek eredményeként kéz- és bőrfertőtlenítőből havonta 2,8 millió csomag, fertőtlenítőből 1,7 csomag, orvostechnikai fertőtlenítőkből pedig közel 90 ezer csomag készül el ebben a gyárban.  ",2021-06-08,"varga"
"66","https://hang.hu/gazdasag/a-kormany-azt-szeretne-hogy-2030-ra-magyarorszagon-jo-legyen-elni-es-dolgozni-126399","A kormány azt szeretné, hogy 2030-ra Magyarországon jó legyen élni és dolgozni","A járvány miatt a 2022-es költségvetés tervezetének leghangsúlyosabb eleme a gazdaság újraindítása, mindemellett megőrzi a kormány eddigi értékeit, így a családok védelmének, a gyermeket nevelők támogatásának és az idősek megbecsülésének is kiemelt szerep jut – mondta az MTI szerint Varga Mihály pénzügyminiszter annak alkalmából, hogy a 2022-es költségvetési törvényjavaslatot kedden átnyújtotta Latorcai Jánosnak, az Országgyűlés alelnökének a parlamentben. A pénzügyminiszter kiemelte, a 2022-es költségvetési törvényjavaslatban a kormány dinamikus, 5,2 százalékos gazdasági növekedéssel számol, GDP-arányosan 5,9 százalékos hiánycél és 79,3 százalékos államadósság mellett. A javaslat hat célnak felel meg, ezek: a gazdaság újraindítása, a családok támogatása, a 13. havi nyugdíj visszaépítése, a 25 év alatti fiatalok adómentessége, a munkáltatói adóterhek további csökkentése és a munkahelyteremtéshez, illetve a beruházások támogatásához szükséges források biztosítása – foglalta össze Varga Mihály.  Elárulta, a tervezetben a gazdaság újraindítására 7308 milliárd forint áll rendelkezésre. Ebből a családi támogatásokra 2778 milliárd forintot fordítanak, az egészségügyre pedig 2884 milliárd forintot. 
            A jegybank friss fizetési mérleg jelentéséből többek között az derült ki, hogy a magánszektor megtakarítása jelentősen emelkedett.         Az Európai Uniótól az idén indult, új, hétéves pénzügyi ciklusban minden korábbinál több forrásra számíthat az ország – idézte fel Varga Mihály, aki arra is kitért, hogy 2022-ben 3001 milliárd forintra számít a kormány. A pénzügyminiszter összegzésképpen úgy fogalmazott, hogy a gazdaság újraindításával a kormány célja az, hogy 2030-ra Magyarország azon sikeres országok közé tartozzon, ahol jó élni, lakni és dolgozni.  Bánki Erik, a Fidesz frakcióvezető-helyettese keddi videónyilatkozatában, amelyet a költségvetési törvényjavaslat benyújtása kapcsán tett közzé, azt hangsúlyozta: a jövő évi költségvetés minden elemében a magyar társadalom és gazdaság érdekeit szolgálja, valamint abba az irányba mutat, hogy a lehető leggyorsabban lábaljon ki Magyarország a gazdasági válságból, a lehető legsikeresebb legyen ezen a téren is Európában, és a magyar emberek a lehető leggyorsabb érezzék a bőrükön az életszínvonal növekedését. Az Országgyűlés gazdasági bizottságának fideszes elnöke üdvözölte, hogy a költségvetési javaslat alappillérei a korábbi évhez képest nem változtak: továbbra is kiszámíthatóságot és biztonságot nyújt az indítvány. 
            A külföldiek működőtőke befektetéseihez kötődő profit hazautalás a decemberi 390 millió euróról, 20 millió euróval 370 millió euróra csökkent – írja közleményében a jegybank.         Bánki Erik nem felejtette megemlíteni, hogy a Fidesz-KDNP elutasítja azt a válságkezelési programot, amelyet a baloldal 2008-2009-ben már egyszer megpróbált Magyarországra erőltetni. Hozzátette: a Gyurcsány Ferenc vezette baloldal akkor egyhavi bért vett el a közalkalmazottaktól és az egészségügyi dolgozóktól, egyhavi nyugdíjat a nyugdíjasoktól, valamint megemelte az adókat, megszüntette a családtámogatásokat és olyan IMF hitelt vett fel, ami megkötötte az akkori kormány kezét minden pozitív döntés illetően.   ",2021-05-04,"varga"
"67","https://hang.hu/gazdasag/ot-evvel-eltoltak-a-paks-hitel-torleszteset-126188","Öt évvel eltolták a Paks-hitel törlesztését","Bár az MTI és a magyar kormány eddig nem számolt be róla, de öt évvel később, 2031-ben kell megkezdeni a Paks II. finanszírozását célzó hitel törlesztését – írta a Népszava. A futamidő eközben ugyanennyivel rövidül majd. A hírt a RIA Novosztyi orosz hírügynökség közölte budapesti keltezéssel. A Népszava szerint mindez azt jelenti, hogy már az orosz fél sem bízik az új atomerőmű belátható időn belüli felépülésében. A hitelt ugyanis az ott megtermelt áram eladásából kellene fizetni. Az eredeti szerződés arról szólt, hogy a törlesztést az első reaktorblokk termelésének elindulásakor kell megkezdeni, ez eredetileg 2025 lett volna, később aztán 2026 márciusára tették. Jelenleg 2031 márciusával terveznek. A visszafizetésre így nem huszonegy, csak tizenhat év áll majd a rendelkezésre, és a mostani pénzpiaci kamatszint többszörösét kitevő kamatok sem változnak, évi 3,95-4,95 százalékot tesznek majd ki. Ezt az orosz hír sikerként könyveli el. A paksi bővítés finanszírozásáról szóló szerződést 2014 májusában írta alá Varga Mihály gazdasági miniszter. Amikor már 2019-ben látszott, hogy csúszik az építkezés, a politikus Moszkvába utazott, hogy megpróbálja elérni a kamatok csökkentését és a törlesztés későbbre tolását, változatlan futamidő mellett. A tárgyalás után viszont még az országgyűlési képviselők sem tudhatták meg, milyen eredményre jutottak.  ",2021-04-29,"varga"
"68","https://hang.hu/gazdasag/varga-mihaly-mar-elerhetok-az-adobevallas-tervezetek-124418","Varga Mihály: Már elérhetők az adóbevallás-tervezetek","Már elérhetők a Nemzeti Adó- és Vámhivatal honlapján az adóbevallás-tervezetek – hívta fel a figyelmet Varga Mihály a Facebook-oldalán keddi bejegyzésében. A pénzügyminiszter azt írta, ő már elfogadta az adóhatóság által készített bevallástervezetét a személyi jövedelemadó köteles tavalyi bevételeiről, illetve az adója 1+1 százalékáról is rendelkezett. A miniszter posztjában emlékeztetett, az adóhivatal már öt éve készíti el több millió ember személyijövedelemadó-bevallási tervezetét, ez az idén 5,4 millió magyarnak jelent könnyebbséget.  ",2021-03-16,"varga"
"69","https://hang.hu/gazdasag/varga-mihaly-nyolcmilliard-forintnyi-turisztikai-fejlesztes-valosulhat-meg-pest-megyeben-124029","Varga Mihály: Nyolcmilliárd forintnyi turisztikai fejlesztés valósulhat meg Pest megyében","Nyolcmilliárd forintnyi turisztikai fejlesztés valósulhat meg Pest megyében a kormány 4,3 milliárd forintos támogatásával – közölte a pénzügyminiszter szombaton a Facebook-oldalán. Varga Mihály azt írta: döntöttek a panzió- és szállodafejlesztési pályázatokról, így nyolc új panzió építése kezdődik meg és kilenc szállodában indulnak fejlesztések. Felsorolása szerint a beruházások Bugyi, Csomád, Dabas, Gödöllő, Herceghalom, Péteri, Vasad, Vecsés, Verőce, Visegrád és Zsámbék településeken valósulnak meg. Az MTI által is idézett tárcavezető kiemelte, hogy a turizmus teljesítménye 2010 óta évről évre rekordokat döntött Magyarországon, a koronavírus-járvány azonban súlyosan érintette az ágazatot. – Ezért – folytatta Varga Mihály – a kormány számos intézkedéssel segíti az itt működő vállalkozásokat. Tájékoztatása szerint ilyen az ágazati bértámogatás, „amellyel 115 ezer munkahelyet védünk meg”, ide tartozik a bevételkiesés megtérítése, az adó- és járulékkedvezmények, és a fejlesztések támogatása is. A koronavírus-járványra utalva a miniszter közölte: az átoltottságot követően a turizmus fontos szerepet fog betölteni a gazdaság újraindításában. „Ehhez mindenekelőtt az kell, hogy minél többen oltassák be magukat” – hívta fel a figyelmet.  ",2021-03-06,"varga"
"70","https://hang.hu/gazdasag/varga-mihaly-csaknem-30-milliard-forintbol-indulnak-palyazatok-vallalkozasok-szamara-123255","Varga Mihály: Csaknem 30 milliárd forintból indulnak pályázatok vállalkozások számára","A Gazdaság-újraindítási Akcióterv részeként négy kiíráson csaknem 30 milliárd forint fejlesztési forrásra pályázhanak vállalkozások – jelentette be a pénzügyminiszter a Facebook-oldalára hétfőn feltöltött videóban. Varga Mihály hangsúlyozta, hogy a héten kezdődő pályázatokra majdnem ezer belföldi cég jelentkezhet. – Lehetőséghez juthat egyrészt a hátrányos helyzetű településeken működő mintegy 800 vállalkozás, amelyek munkát adnak az ott élőknek, de a versenytársaikhoz képest nehezebb helyzetben vannak. A kormány kiemelt figyelmet fordít rájuk, így ezúttal legalább 2 milliós támogatáshoz juthatnak, de akár 60 millió forintot is kaphatnak a csütörtökön megnyíló pályázaton – jelentette ki videójában a miniszter. 
            A kormány olyan termékek előállítását támogatja, amelyek az ország önellátását erősítik, egyben a külpiacra lépés lehetőségét is megteremtik a hazai gyártóknak – közölte szerdai Facebook-videójában a pénzügyminiszter.         Mint közölte, a kiírások másik része az élelmiszeriparban, a műanyagiparban, valamint a divat- és dizájniparban működő vállalkozások beruházásait segíti. „A pályázatokon 5 millió és 500 millió forint közötti támogatással új gépeket vásárolhatnak, bővíthetik a telephelyeiket, korszerűsíthetnek, fizethetik a munkavállalóik képzéseit, vagy a bérük egy részét” – tette hozzá. – A beruházások munkahelyeket védenek, munkahelyeket teremtenek. A kormány azt szeretné, hogy a gazdaság újraindításából minél több magyar vállalkozás kivegye a részét, ezért biztosítja az ehhez szükséges pénzügyi ösztönzőket – fogalmazott Varga Mihály.  ",2021-02-15,"varga"
"71","https://hang.hu/gazdasag/ujabb-gazdasagi-mentocsomag-elemeirol-targyalhatnak-110533","Újabb gazdasági mentőcsomag elemeiről tárgyalhatnak","A napokban újra összeül a gazdaságvédelmi operatív törzs – írja a Magyar Nemzet. Információik szerint a grémium elé kerülhetnek azok a tervek is, amelyek az újabb állami gazdasági mentőcsomag részei lehetnek. Ennél konkrétabbat azonban a lap nem írt. A gazdaságvédelmi operatív törzs júniusban alakult meg és Varga Mihály pénzügyminiszter vezeti. Eddig olyan kérdéseket tárgyalt, mint például az államilag kamattámogatott hitelkonstrukció létrehozása a turisztikai szektor kis-, közepes és nagyvállalatainak, vagy éppen különféle adóügyi témák. A got rövidítéssel illetett grémium azt a kormányzati célt szolgálja, mely szerint a magyar gazdaságnak a mostani, válságos időszakban sem szabad letérnie a növekedési pályájáról.   ",2020-09-17,"varga"
"72","https://hang.hu/gazdasag/akar-mar-2023-ban-bevezetheti-az-eurot-bulgaria-es-horvatorszag-118596","Akár már 2023-ban bevezetheti az eurót Bulgária és Horvátország","Az Európai Központi Bank (EKB) pénteken bejelentette, hogy elfogadták Horvátország és Bulgária csatlakozási kérelmét az euró előszobájának tekintett ERM2-be – írja a Reuters-re hivatkozva a Portfolió. Az euróövezet pénzügyminisztereinek és az EKB tisztviselőinek döntése után a két ország egyben csatlakozik a bankunióhoz is, és október 1-től az EKB látja el a legnagyobb horvát és bolgár bankok felügyeletét. Az Európai Bizottság is üdvözölte a döntést, amelynek értelmében 2015 után ismét új tagja lehet az eurózónának. A két tagállam leghamarabb 2023-ban léphet be az eurózónában, az ERM2-ben ugyanis két évet kell eltölteniük. A két országnak az ERM2 keretében stabilan kell tartaniuk a devizájuk árfolyamát, amely +-15 százalékos sávban mozoghat az euróval szemben. Ez Bulgáriának nem jelenthet gondot, mert a leva árfolyama évek óta az euróhoz rögzített, de a kuna árfolyama sem lépte át az elmúlt években az egyébként meglehetősen tág sávot. A két év után azonban egyéb feltételeknek is meg kell felelni, mielőtt elnyerik az eurózóna tagságot a tagállamok. A maastrichti követelményeknek Bulgária és Horvátország nagyrészt megfelel, így a 2023-as céldátum reális lehet. Ami a magyar eurót illeti, épp június elején állapította meg az Európai Központi Bank, hogy ugyan egyre több feltételt teljesít Magyarország, de az euró esetleges bevezetése előtt további lényeges gazdasági reformokat kellene végrehajtania. Egyelőre azonban politikai akarat sincs arra, hogy lecseréljük a forintot euróra. A Portfolió emlékeztet, hogy az utóbbi években az euróbevezetéssel kapcsolatos hivatalos viták is elmaradtak.  Varga Mihály 2016-ban úgy fogalmazott, hogy az évtized végére „nem lehet alaptalan” a közös deviza bevezetése. Lassan itt vagyunk az évtized végén, de egyelőre nem látszik, hogy ennél közelebb lenne a kormányzati álláspont. Az MNB az utóbbi években még elutasítóbb volt a bevezetéssel, és idén januárban a jegybank bemutatta Maastricht 2.0 névre keresztelt feltételrendszerét, melynek teljesülése esetén szerintük érdemes lenne bevezetnünk az eurót. Ez egy sokkal komplexebb rendszer, mint a jelenlegi feltételek, ennek megfelelően nehezebb is teljesíteni.  ",2020-07-10,"varga"
"73","https://hang.hu/gazdasag/137-milliardos-hitelprogram-indul-a-magyar-kisvallalkozasoknak-117628","137 milliárdos hitelprogram indul a magyar kisvállalkozásoknak","Június 9-től, vagyis a mai naptól újabb gazdaságvédelmi intézkedés lép életbe, a magyar kisvállalkozások nulla százalékos kamat mellett igényelhetnek hitelt az MFB Pontokon – jelentette be Varga Mihály pénzügyminiszter. Varga az állami hírügynökség szerint kiemelte: ez a jelenlegi legkedvezőbb és legolcsóbb finanszírozási lehetőség a válság alatti működéshez és a gazdaság újraindítását követő versenyre való felkészüléshez is. Hangsúlyozzák, a kormány célja, hogy minden életképes vállalkozás segítséget kapjon a válság leküzdésében és részt vegyen a gazdaság újraindításában. (MTI) A kormány májusban döntött arról, hogy a Gazdaságfejlesztési és Innovációs Operatív Program éves keretének módosításával összesen 420 milliárd forint fejlesztési forrást biztosít a gazdaságvédelmi intézkedésekhez. Varga Mihály azt mondta: a most induló Mikro- és Kisvállalkozások Technológiai Korszerűsítése Célú Hitelprogram is ebből a keretből indul, összesen 137 milliárd forinttal. A tárcavezető elmondta: a hazai vállalkozások a gazdaság újraindításának motorjai, ezért a lehető legkedvezőbb forrásokat és feltételeket kívánják nyújtani a cégek számára. A nulla százalékos kamat mellett elérhető hiteltermék az eddigi beruházási célok mellett önálló forgóeszköz- és likviditás-finanszírozást is biztosít a vállalkozások számára. A program keretösszegének 50 százaléka beruházási célra, 50 százaléka pedig a likviditás és működés finanszírozására fordítható. A felvehető legmagasabb hitelösszeg beruházási hitelcél esetén 150 millió forint, forgóeszköz és likviditás finanszírozás esetén pedig 300 millió forint lehet. A nulla százalékos hitel június 12-től igényelhető országszerte, az MFB Pontok hálózatában. Sipos-Tompa Levente, az MFB Pontok hálózatát működtető Magyar Fejlesztési Bank elnök-vezérigazgatója a közlemény szerint arra hívta fel a figyelmet, hogy a program fémjelzi a teljes gazdaságélénkítő intézkedéssorozat filozófiáját: nemcsak arra biztosít lehetőséget a vállalkozásoknak, hogy átvészeljék ezt az időszakot, hanem arra is, hogy sikeres résztvevői legyenek a gazdaság újraindulásának és további fejlődésének. Hozzátette: ennek érdekében a program igénylési feltételeit és a lehetséges hitelcélokat úgy határozták meg, hogy a lehető legtöbb vállalkozásnak segítséget nyújthassanak a kamatmentes finanszírozás segítségével. A Gazdaságfejlesztési és Innovációs Operatív Program feltételrendszerének megfelelően a hitel felvételére devizabelföldinek minősülő, Magyarország területén – a közép-magyarországi régió kivételével – székhellyel, telephellyel, illetve az Európai Gazdasági Térség területén székhellyel és Magyarország területén – a közép-magyarországi régió kivételével – fiókteleppel rendelkező mikro-, kis- és középvállalkozások jogosultak. A hitelprogramról bővebb információ az MFB weboldalán, illetve a Széchenyi2020 oldalon található.  ",2020-06-09,"varga"
"74","https://hang.hu/gazdasag/kedden-nyujtjak-be-a-jovo-evi-koltsegvetest-117109","Kedden nyújtják be a jövő évi költségvetést","A pénzügyminiszter kedden nyújtja be a jövő évi költségvetés tervezetét az Országgyűlés elnökének, Varga Mihály ezt hétfőn feltöltött Facebook-videójában jelentette be. A képeken két vaskos kötet fekszik a pénzügyminiszter asztalán, az 1848-as  magyar közlöny és az 1868-as állami költségvetés, mindkettő Magyarország önállóságának, nemzeti önrendelkezésének értékes tárgyi dokumentuma. Kezében pedig azt a pendrive-ot mutatja, amelyen a 2021-es költségvetést be fogja benyújtani. A pénzügyminiszter megemlékezett arról, hogy Kossuth Lajos költségvetése tartalmazott egy 1500 forintos kiadási tételt az akkor pusztító kolerajárvány megfékezésére, és az élet úgy hozta, hogy a jövő évi csomagban is szerepelnie kell járványügyi kiadásoknak. A 2021-es büdzsében ezért egészségbiztosítási és járványelleni alapot hoznak létre, mintegy 3000 milliárd forintos összeggel. https://www.facebook.com/VargaMihalyKepviselo/videos/2992307104199177/ A miniszter beszélt arról, hogy a 300 oldalas költségvetés elkészítésén Banai Péter államháztartásért felelős államtitkár vezetésével 250 munkatársa majdnem három hónapig dolgozott, ami 150 ezer munkaórát jelent. A magyar emberek fegyelmezett magatartásának és a kormányzati intézkedéseknek köszönhetően ma már óvatosan, de újra lehet nyitni az életet Magyarországon, ennek megfelelően tervezték meg a jövő évi költségvetést, amely a gazdaság újranyitásának költségvetése lesz – mondta a miniszter. Az államháztartás kiadásai 2021-ben mindössze 0,7 százalékkal emelkednek, vagyis reálértéken csökkennek, ami már-már megszorítás – írta a a jövő évi költségvetés számairól a Népszava. A Költségvetési Tanács azt állapított meg, hogy reálértéken kis mértében csökkennek a büdzsé forrásai.  
            A kormány a tervek szerint kedden terjeszti a parlament elé a javaslatát, és szokásainak megfelelően eddig semmit nem árult el a közvéleménynek, hogy mit is tervez 2021-re.          A KT anyaga óvatosan utalt arra, hogy a kormány a Járvány Elleni Védekezési Alapba beolvasztja az Egészségbiztosítási Alapot, és ezzel a biztosítási elvű alap már eddig sem igazán meglevő pénzügyi függetlensége tovább jelentéktelenedik. Ugyanakkor egy megnövelt összegű egészségügyi alap – ha nem lesz újabb járvány –, 10 év kormányzás után lehetőséget teremt arra, hogy a kormány foglalkozzon a 20-30 éve elhanyagolt egészségüggyel. Hogy e területen valami készül, azt a vészhelyzet idején hozott intézkedésekből is következtetni lehet. Ilyen volt többek között az aktív ágyak számának mérséklése, illetve a beszerzések központosítása.  ",2020-05-25,"varga"
"75","https://hang.hu/gazdasag/leverte-a-magyar-novekedest-a-koronavirus-116754","Leverte a magyar növekedést a koronavírus","Az idei év első negyedében alig 2,2 százalékkal nőtt a magyar gazdaság az előző év hasonló időszakával összehasonlítva, szemben 2019 utolsó negyedével, amikor a bruttó hazai termék 4,4 százalékkal bővült. Annak ellenére esett felére a növekedés üteme, hogy csak az időszak végét érintették a koronavírus-járvány miatt elrendelt korlátozások. Még nagyobb problémát jelez, hogy négy éve nem történt meg az, ami az év első három hónapjában, nevezetesen hogy az előző negyedévhez viszonyítva 0,4 százalékkal már zsugorodott a magyar gazdaság teljesítménye.  Varga Mihály pénzügyminiszter az adatot értékelve arról ír közleményében, hogy áprilisban tetőzik majd a gazdasági válság, azután kezdődik a lassú kilábalás, az év második felében pedig már kifejezett élénkülés következhet. A minisztérium számításai szerint idén három százalékos esésre lehet számítani, jövőre viszont már 4,8 százalékkal nőhet a magyar gazdaság. A miniszter kiemelte, az áprilisi mélypont utáni optimizmusát az is alátámasztja, hogy az unió országai elkezdtek lazítani a korlátozó intézkedéseken, illetve hogy a magyar gazdaságban kiemelt szerepet betöltő magyarországi autógyártók újraindították a termelést. Ugyanakkor a Németországból – ahol nálunk korábban kezdődtek a járvány miatti korlátozások – érkező hírek nem sok jóval kecsegtetnek a németekhez ezer szállal kötődő magyar gazdaság számára. A német statisztikai hivatal, a Destatis által nyilvánosságra hozott negyedéves adatok a 2008-2009-es válság óta nem látott, a megelőző negyedévhez viszonyított 2,2 százalékos visszaesést hoztak a német gazdaságban. Az egy évvel korábbi adatokhoz képest az esés mértéke 1,9 százalék volt.  Bár az adat az elemzői várakozásoknak megfelel, értékelésénél figyelembe kell venni, hogy a koronavírus-járvány miatti korlátozások csak az időszak harmadát, a márciusi termelést érintették. A lakossági fogyasztás visszaesésének komoly szerepe volt a csökkenésben, és azt nem tudta ellensúlyozni a bővülő állami költekezés. A várakozások szerint – akárcsak nálunk – a német gazdaságban a második negyedév adatai még siralmasabbak lesznek, hiszen akkor már jóval hosszabb időn keresztül fogják vissza a gazdaság növekedését az egészségügyi okokból bevezetett korlátozások, illetve az ellátási láncok összeomlása. Mindent összevetve a német kormány sokkal pesszimistább (realistább?), mint a magyar, hiszen éves szinten 6,3 százalékos visszaeséssel számol. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2020-05-15,"varga"
"76","https://hang.hu/gazdasag/a-koltsegvetesi-bizottsag-ellenzeki-tagjai-a-valsag-melyulesetol-tartanak-115312","A költségvetési bizottság ellenzéki tagjai a válság mélyülésétől tartanak","Az Orbán Viktor által április 6-án bejelentett gazdaságvédelmi csomag súlyos hiányosságai mélyíthetik a válságot — állapították meg nyílt levelükben a költségvetési bizottság ellenzéki tagjai. A Varga Mihály nemzetgazdasági miniszterhez szóló üzenetükben úgy látták, az idei költségvetés újratervezése, valamint a jövő évi tervezése kizárólag a Pénzügyminisztérium hatáskörében dől majd el, ezért ellenzéki javaslatok, vélemények nem kapnak benne szerepet A miniszterelnök hétfői bejelentése az aláírók szerint azt jelenti, hogy Magyarország egy „elhúzódó és keserves válsággal néz szembe”, amit egyes hiányosságok mélyíteni fognak, illetve „bővíteni azok körét, akik nehéz vagy lehetetlen helyzetbe kerülnek majd.” Problémásnak látják, hogy aki teljes munkaidőben dolgozott, de már elbocsátották, nem kap bértámogatást az államtól, továbbá hogy a nyugdíjasok „egyetlen forintot sem kapnak az idén.” Úgy látják továbbá, hogy a magyar vállalkozások nem kapnak támogatást, csak hitellehetőséget, „azonban nem látjuk, hogy a vállalatok, vagyis a munkahelyek megmaradásáért érdemben cselekedne a kormány.” Ötszázezres egyszeri diákhitel-konstrukciót tesznek elérhetővé az egyetemi hallgatóknak, a mérnököknél negyven százalékos bértámogatást vezetnek be. „Az euroatlanti szövetségi rendszerben ezidáig bejelentett gazdaságmentő csomagok egytől egyig a bruttó hazai termék jelentős hányadát (akár 20-30 százalékát) teszik ki, és nagy hasonlóságokat mutatnak egymással, függetlenül attól, hogy a regnáló kormányzat melyik eszmerendszert vallja magáénak. (…) Legjellemzőbb a vállalatok számára nyújtott kedvezményes, államilag garantált hitelkeret, munkáltatók számára nyújtott bérkiegészítések formájában – egészen akár a munkavállalói bérek 80 százalékának időleges állami átvállalásáig –, minden nemzetgazdaság a válság előtt fennálló viszonyok megőrzésére törekszik. Szociális intézkedéseket terén is jóval nagyobb csomagokat jelentettek be kormányzatok, mint hazánkban, a munkájukat elvesztő, vagy vállalatuk csődjét elszenvedő vállalkozók számára segélyeket nyújtanak, melyekkel nem pusztán azt célozzák, hogy a koronavírus-járvány – várhatóan mintegy féléves – lefolyását követően a társadalom szerencsétlenül járt tagjait megkíméljék a nélkülözéstől” — írják a nyílt levélben, amit Varju László elnök, Hohn Krisztina alelnök, valamint Mesterházy Attila, Potocskáné Kőrösi Anita és Bősz Anett is szignózott. Mindent összeszámolva 3000 milliárd forintot jelentenek a Monetáris Tanács mai döntései a gazdaság számára, hogy megbirkózhasson a válság kihívásaival. A bejelentést követően erősödni kezdett a forint.  ",2020-04-07,"varga"
"77","https://hang.hu/gazdasag/a-penzugyminiszter-azt-keri-hogy-inkabb-ne-keszpenzzel-fizessunk-114614","A pénzügyminiszter azt kéri, hogy inkább ne készpénzzel fizessünk","A koronavírus elleni küzdelem egyik fontos lépése lehet, ha készpénz helyett bankkártyával, mobiltelefonnal, vagy éppen okosórával fizetünk – mondta Varga Mihály pénzügyminiszter a Facebook-oldalán szombaton közzétett videóban. Kiemelte: a kutatók szerint a koronavírus napokig életben tud maradni a tárgyakon, így a bankjegyeken is. Fontos az is a tárcavezető szerint, hogy mindenki inkább az interneten intézze az ügyeit. Hozzátette: a készpénzmentes tranzakciók nemcsak gyorsabbak, hanem higiénikusabb megoldást nyújtanak, mint a készpénz. Magyarországon jelenleg közel 150 ezer helyen van lehetőség bankkártyával, úgynevezett POS-terminálon keresztül fizetni, 10-ből 9-készülék alkalmas az érintéses fizetésre is. https://www.facebook.com/VargaMihalyKepviselo/videos/828169801013757/ Az időskorúak védelme a jelenlegi helyzetben kiemelten fontos, ezért Varga Mihály azt javasolta a fiatalabb korosztálynak, hogy segítsenek az időseknek a bevásárlásban, a csekkek befizetésében és használjanak készpénzmentes megoldásokat. A Magyar Nemzeti Bank is javaslatot fogalmazott meg a koronavírus-járvánnyal összefüggésben. A fizikai kapcsolatok számának csökkentéséért az érintéses kártyás fizetések értékhatárának emelésére szólította fel a bankokat és a kártyatársaságokat. Mint közleményükben becsülték, a PIN kód kötelező használatára vonatkozó 5 ezer forintos értékhatár 15 ezerre emelésével a vásárlások közel 90 százaléka anélkül zajlana, hogy a vásárlónak meg kelljen érintenie a terminált.   ",2020-03-21,"varga"
"78","https://hang.hu/gazdasag/az-utolso-simitasoknal-jarnak-meg-iden-jon-a-nyugdijkotveny-113531","Az utolsó simításoknál járnak, még idén jön a nyugdíjkötvény","Az utolsó simítások zajlanak a nyugdíjkötvény indítása előtt, ebben az évben megtörténik a kibocsátás – mondta az Mfor.hu-nak és a Privátbankár.hu-nak adott interjúban Varga Mihály pénzügyminiszter. A nyugdíjkötvénnyel arra készülnek, hogy a nyugdíjcélú megtakarítók számára olyan vonzó papírt tudjunk kínálni, amely kamatozását, hozamát tekintve akár a MÁP Plusszal is versenyképes lehet. Ahogy a gazdaságvédelmi akcióterv első, tavalyi szakaszának egyik fontos eleme volt a MÁP Plusz, úgy a következő akcióterv része lehet a nyugdíjkötvény – mondta. – Magánszemélyeknek tervezzük a nyugdíjkötvényt, nem intézményeknek. Olyan konstrukciót szeretnénk bevezetni, amelyik annál kedvezőbb feltételekhez juttatja a vásárlót, minél fiatalabb korban, minél hamarabb vásárol be a papírba. Kedvező hozamot, kedvező kamatozást, kellő rugalmasságot akarunk biztosítani, ami lehetővé teszi, hogy bármikor ki lehessen egészíteni a megtakarítást, az ügyfél igényétől függően – fogalmazott Varga Mihály. A pénzügyminiszter hozzátette, mivel továbbra is adókedvezmények társulnak a NYESZ-hez és a nyugdíjpénztári megtakarításokhoz, nem számít arra, hogy a nyugdíjkötvény a MÁP Pluszhoz hasonlóan átrendezné ezt a területet. Az lesz a szerepe, hogy kiegészítse az eddigi kínálatot, bővítse az öngondoskodás lehetőségét. Az interjúból kiderült, hogy minimum tíz év lesz a lekötési idő. Az még nem dőlt el, hogy a nyugdíjpénztári megtakarításhoz hasonlóan tíz év után hozzáférhetővé váljon a megtakarítás, illetve annak egy része, vagy pedig csak a nyugdíjkorhatár betöltésekor.  ",2020-02-24,"varga"
"79","https://hang.hu/gazdasag/varga-mihaly-a-kormany-nem-foglalkozik-arfolyamkerdesekkel-113229","Varga Mihály: A kormány nem foglalkozik árfolyamkérdésekkel","A pénzügyminiszter szerint a magyar gazdaság Európa élmezőnyében van. A pénzügyminiszter a januári 4,7 inflációs adatok kapcsán azt mondta, a nyugdíjasok nem szenvednek hátrányt, mert év végén kifizetik nekik a pénzük értékének romlásából adódó különbözetet. A magyar gazdaság Európa élmezőnyében van, teljesítménye az elmúlt évekhez hasonlóan, 2019-ben is dobogós helyet ért el, meghaladta a kormány és a Pénzügyminisztérium (PM) várakozását – kommentálta Varga Mihály pénzügyminiszter budapesti sajtótájékoztatóján pénteken a Központi Statisztikai Hivatal (KSH) gazdasági növekedési adatait. Elmondta: a gazdasági növekedés a tavalyi negyedik negyedévben a PM által várt 4,2 százalékkal szemben 4,5 százalék lett, az év egészében pedig 4,9 százalék. A piaci konszenzus is 4,2 százalék volt. Hozzáfűzte, hogy reggel 9 óráig hét ország adatait közölte az Eurostat, közülük az első Magyarország. Úgy vélte, nagy meglepetés nem lesz, ahogy ahhoz az elmúlt években hozzászokhattunk, az Európai Unió növekedése felett fog teljesíteni a magyar gazdaság, az első vagy második helyen. A miniszter szerint 2020-ban inkább kívülről jöhetnek kockázatok, ezek között említette többek között a német autóipar nehézségeit, a koronavírus turizmusra, alapanyag-ellátásra, szállítási láncokra gyakorolt hatását, az Egyesült Államok és Kína, valamint az Egyesült Államok és Európa közötti problémákat, továbbá a világ jelentős eladósodását. A tárca mindezekre figyelemmel, a korábbi 4 százalékról 3,5 százalékra korrigálta idei növekedési előrejelzését – mondta Varga Mihály az MTI szerint. A miniszter kifejtette, a növekedéshez a kormány intézkedései is hozzájárultak. Ezek között említette a 2016-ban a szociális partnerekkel kötött hatéves adócsökkentési és bérmegállapodást, amelynek köszönhetően csak tavaly mintegy 200 milliárd forint maradt a vállalatoknál. Varga Mihály szerint az ipar lassulása figyelmeztető jel. Az év egészében még 5,4 százalékkal nőtt az ipar, de jól látható, hogy az év második felében egyre inkább gyengült teljesítménye, sőt decemberben már negatív is volt, ezért nem árt óvatosabban tervezni az idei évre - mutatott rá. A kilátásokról elmondta, hogy a német autógyártók nehézségei egyre inkább érezhetők, a járműipar decemberi 10 százalékos csökkenése azt mutatja, hogy ez a magyar gazdaságot sem fogja érintetlenül hagyni. Olyan új beruházások vannak azonban az autóiparban is, amelyek növelik az ágazat általános kapacitásait. Az eddigi létszámleépítések és gyárbezárások Nyugat-Európában voltak, nem Közép-Kelet-Európában, e szempontból nem állunk rosszul – mondta a miniszter. A miniszter a 340 forint feletti euró/forint árfolyam kapcsán kérdésekre közölte: árfolyamkérdésekkel továbbra sem foglalkozik a kormány. A forintárfolyam változásából adódó következményekkel kell foglalkoznia, azzal, hogy az árfolyam hogyan hat az államháztartásra, a költségvetésre, ami nagyjából egyenlegsemleges. Az államadósság deviza részének kamatkiadása kapcsán lehetnek többletkiadások, a devizaarány azonban folyamatosan csökken, míg 2010-ben még 50 százalék fölött volt, most nem éri el a 20 százalékot – mondta a miniszter. A vállalatoknak Varga Mihály szerint nem az árfolyamszint, hanem az ingadozás jelenthet problémát. A januárban rekordszintű, 4,7 százalékos inflációra reagálva azt mondta, a jegybankhoz hasonlóan azzal kalkulálnak, hogy a következő hónapokban mérséklődik a pénzromlás üteme. A nyugdíjasok nem szenvednek hátrányt, ha az infláció magasabb lesz, mint amivel a kormány kalkulált, novemberben megkapják a különbözetet.  ",2020-02-14,"varga"
"80","https://hang.hu/gazdasag/varga-mihaly-februartol-64-szazalekra-no-a-babakotveny-eves-kamata-112813","Varga Mihály: februártól 6,4 százalékra nő a Babakötvény éves kamata","A Babakötvény továbbra is az egyik legmagasabb hozamú megtakarítási forma, az éves kamatszintje 5,8 százalékról 6,4 százalékra emelkedik februártól – tájékoztatta Varga Mihály az MTI-t. A pénzügyminiszter kiemelte: a kötvény népszerűségét jelzi, hogy az állománya januárban átlépte a 82 milliárd forintot, ami egy év alatt több mint 40 százalékos növekedést jelent. Varga Mihály azt is elmondta: a Babakötvény biztonságos, egyszerű és tartósan az egyik legmagasabb hozamú befektetési lehetőség azoknak, akik szeretnék megkönnyíteni a gyermekeik felnőtt életének megkezdését. Az adatok azt mutatják, egyre több szülő és hozzátartozó gondolja úgy, hogy érdemes Babakötvényt vásárolnia, tavaly közel 35 ezer kincstári Start-értékpapírszámlát nyitottak, így már több mint 200 ezer gyermek életkezdéséről gondoskodtak a családok – ismertette a tárcavezető. Csak decemberben több mint 5 milliárd forint növekedést könyvelhetett el az Államadósság Kezelő Központ, tehát népszerű karácsonyi ajándéknak bizonyult a kötvény – véli a miniszter. Példaként említette: ha egy szülő a 42 500 forintos állami életkezdési támogatás mellé havi 5 ezer forintot fektet be a Babakötvénybe, akár több mint 2 millió forintot gyűjthet össze gyermeke 18 éves korára, hiszen az állam a befizetések 10 százaléka, maximum 6 ezer forint erejéig külön támogatást is nyújt. A kötvény kiemelkedően magas hozama annak köszönhető, hogy kamata minden évben az előző évi infláció plusz 3 százalék, így a reálhozam lényegesen magasabb, mint a legtöbb hasonló, a gyermek életkezdését támogató pénzpiaci megtakarítás. Reálértéken számolva a balliberális kormányok szocpolja jóval nagyobb segítséget jelentett, mint a 2016 óta létező csok. A pénzügyminiszter megerősítette: a kormány legfontosabb célkitűzése a gyermekeket nevelő családok támogatása, amelynek a családvédelmi akcióterven, az otthonteremtési támogatáson és a családi adókedvezményen túl a Babakötvény is fontos része. A Babakötvény a gyermek 18. életévének betöltése napjáig bármikor megvásárolható, és a befizetett összegnek megfelelő mennyiségű Babakötvényt a Magyar Államkincstár azonnal jóváírja az értékpapírszámlán. A számla felett kizárólag a gyermek rendelkezhet, a nagykorúvá válását követően a megtakarítást bármire felhasználhatja. A felvehető összeg adó-, járulék- és illetékmentes.  ",2020-02-01,"varga"
"81","https://hang.hu/gazdasag/varga-mihaly-ellentmond-matolcsy-lakaspiaci-elemzesenek-112412","Varga Mihály ellentmond Matolcsy lakáspiaci elemzésének","Varga Mihály pénzügyminiszter cáfolja, hogy az Orbán-kormány lakáspolitikájában  „minden jószándék végül fordítva sül el” – írja az atv.hu, a minisztérium közleményére hivatkozva. Az ominózus Matolcsy-elemzés a Növekedés.hu-n jelent meg a napokban. A minisztérium azt közölte, hogy a kormány legfontosabb politikai célja az otthonteremtés, azt támogatják, hogy minden családnak legyen saját otthona, az adatok pedig azt mutatják, hogy a kormány jó úton jár: „Már 115 ezerrel több lakás szerepelt a nyilvántartásban 2019-ben, mint amennyi volt 2010-ben. A csoknak és egyéb kormányzati intézkedéseknek köszönhetően 2015 óta folyamatosan emelkedik az új építésű lakások száma is. Míg 2015-ben az egész év alatt 7600 lakás épült, addig 2018-ban 17 700, és 2019-ben csak szeptemberig már 10 300-ra nőtt az épített lakások száma.” Bánki Erik, az Országgyűlés gazdasági bizottságának fideszes elnöke keddi sajtótájékoztatóján reagált Matolcsy cikkére. Mint mondta, a kormánynak érdemes megvitatnia, mit lehet tenni annak érdekében, hogy a lakáspolitikai intézkedések szolgálják a gazdasági növekedést, segítsék az infláció 3 százalékos szinten tartását, és hogy a magyar gazdaság folyamatosan az EU-s átlagnál 2 százalékkal nagyobb mértékben bővüljön. Be kell vallani, hogy a magyar gazdaságpolitika egyik gyenge pontja a lakáspolitika, ahol minden jó szándék végül fordítva sül el – erről írt Matolcsy György. A jegybankelnök szerint ehelyett fenntartható lakáspolitikára lenne szükség. „A kizárólag a kereslet élénkítésére fókuszáló jó szándékú családpolitikai intézkedések száguldó ingatlanpiaci inflációt eredményeztek, elégtelen új lakáskínálat mellett. 2014 óta országosan 104 százalékkal, Budapesten 184 százalékkal emelkedtek a lakásárak. Ma már 15 év kell ahhoz, hogy a medián jövedelemből megvásárolhassunk egy 90 négyzetméteres otthont” – fogalmazott.   ",2020-01-15,"varga"
"82","https://hang.hu/gazdasag/matolcsy-varga-mihaly-meggondolatlanul-beszel-az-arfolyamrol-107134","Matolcsy: Varga Mihály meggondolatlanul beszél az árfolyamról","Varga Mihály ugye nem hiszi, hogy használ Magyarországnak, amikor – nem először – meggondolatlanul beszél a forint árfolyamáról? – tette fel a kérdést a Növekedés.hu-ra írott cikkében a Magyar Nemzeti Bank elnöke. Matolcsy György haragját az váltotta ki, hogy a miniszter kijelentette, vége van az új magyar aranykornak. A jegybankelnöknek viszont jó híre van: annyira nincs vége, hogy még évtizedekig tart, és eközben sikeresen felzárkózunk majd a nyugati életminőséghez. Matolcsy szerint folytatódni fog a „már hét éve tartó felzárkózás”, ami nyomán évente nagyjából két százalékkal közeledünk az uniós átlaghoz. „Az Európai Unió leggyorsabb és legjobb válságkezelése (2010-2012 között) után dinamikusan közeledünk (2013-2019) a déli államokhoz, az északiakhoz, a franciákhoz, a hollandokhoz, Ausztriához és Németországhoz egyaránt” – írta Matolcsy György. A Magyar Nemzeti Bank elnöke szerint az sem igaz, hogy a német gazdasági lassulás nem gyűrűzhet be Magyarországra. Úgy látja, inkább fel kellene készülni erre az eshetőségre. A leginkább viszont az bosszantotta fel Matolcsyt, hogy Varga „miniszterünk” szerint a forint árfolyamának stabilnak kell lennie. „Mi lenne a miniszter szerint a stabil árfolyam: 330/320/310 vagy 300 forint/euró, esetleg 240 forint/euró, mint 2008 tavaszán? Ha van a miniszternek árfolyamcélja, akkor az elmúlt években is bizonyára volt: akkor miért nem érte el? Nem akarta, nem tudta, esetleg csak mondta, de nem csinálta?”  – sorolta kérdéseit a jegybankelnök, aki szerint a nemzeti banknak nincs árfolyamcélja, mert tartja magát a törvényi előírásokhoz. „Kérdezzük meg a minisztert, ha már van – helytelenül – valamilyen kedvenc árfolyam szintje, amit stabilan akar tartani, akkor mit kíván tenni ennek elérése érdekében? Ugye nem kezdeményezi az árfolyam rögzítését? Nem hiszi, hogy a forint árfolyamát mozgató török, dél-afrikai, argentin és egyéb eseményeket irányítani tudja? Ugye nem gondolja, hogy a forintot támadókat egy dicsérő oklevéllel megfékezheti? Ugye azt sem hiszi, hogy használ Magyarországnak, ha – nem először – meggondolatlanul beszél a forint árfolyamáról?” – zárta cikkét Matolcsy, a végén egy ősi bölcsességre felhívva Varga figyelmét. Az ószövetségi gondolat szerint érdemes vigyázni a gondolatokra, mert szavak lesznek belőlük, azokból tettek, amikből a személyiség lép elő, az egyéniség pedig végül a sorsunkká válik.  ",2019-09-09,"varga"
"83","https://hang.hu/gazdasag/bejon-a-kormany-szamitasa-nagyito-alatt-a-koltsegvetes-106292","Bejön a kormány számítása? Nagyító alatt a költségvetés","Június 4-én terjesztette a parlament elé a 2020-as költségvetést Varga Mihály pénzügyminiszter. A nagy vonalakban a közvélemény elé tárt elképzelések szerint folytatódik a nagycsaládosok támogatása, illetve kedvezményeket kapnak a vállalkozók, miközben az eddigieknél többet szánnak tartalékolásra is. Legalább ennyire érdekes ugyanakkor mindaz, amiről nem, vagy csak szűkszavúan tesz említést a kormányzati kommunikáció.  Büdzsésorozatunk negyedik részében a makroadatok szintjén tekintjük át a tervezetet. Korábban nagyító alá helyeztük az oktatás és az egészségügy jövő évi helyzetét, a hadászati kiadásokat és az infrastruktúra-fejlesztésekre szánt költségvetést.  Nagy vonalakban erre kell a számítani a büdzsétervezet alapján jövőre: 4 százalékos GDP növekedés 2,8 százalékos infláció mellett, a hiány a GDP-arányában egy százalék, míg az államadósság év végére 66,7 százalékra mérséklődhet. (A nemzeti össztermék összege 48 779,5 milliárd forint lehet.) Varga Mihály elmondta, államháztartási szinten nullás költségvetést készítettek, a hiány csak az infrastrukturális fejlesztések miatt keletkezik. A kormány 21 792 milliárdos kiadási főösszeggel és 21 425 milliárdos bevétellel számol jövőre.  – Összességében nincs nagy meglepetés a 2020-as büdzsében felrajzolt makropályát tekintve. A 4 százalék körüli gazdasági növekedés kissé túl-, a 2,8 százalékos infláció pedig alábecsültnek látszik most, de a korábbi években is óvatosabb prognózisokat fogalmaztak meg az elemzők, mint ami végül teljesült – értékelte a jövő évi költségvetést az ING Bank vezető elemzője. Virovácz Péter lapunknak kifejtette: a korábbi évekhez képest mindössze egy fontosabb tényezőt illetően növekedett a kockázat, ez pedig a külgazdasági – és azon belül a német ipari – termelés, amely a visszaesés jeleit mutatja.  A fő kérdés, hogy az ebből fakadó, óvatos becslések alapján 1 százalékos GDP-lassulást sikerül-e majd ellensúlyozni a Varga Mihály által tavasszal bejelentett, több adócsökkentést tartalmazó gazdaságvédelmi akciótervvel. – Ennek hatását véleményem szerint túlbecsüli a kormány, de lehet, hogy bejön a számításuk – tette hozzá az elemző.  Felvetésünkre, hogy a büdzsében szereplő inflációs cél az idénre várt 2,7 százalékos, és jelenleg látható 3 százalék feletti pénzromlást tekintve talán túlzottan optimista, az ING elemzője kifejtette: ekkora eltérés nem rengeti meg az egyensúlyt, sőt, az infláció tudatos alultervezése még indokolt is lehet. Ezt a trükköt pedig rendszeresen alkalmazzák a döntések előkészítésekor. Alacsony inflációval számolva csekélyebb áfabevétel és mérsékeltebb nyugdíjkiadások kerülnek a táblázatokba, ami némileg javítja az összképet. Ugyanakkor ha néhány tized százalékos eltérés lesz év végére, csak a nyugdíjakat kell korrigálni, amire egyébként is megvan a keret.  Virovácz Péter kitért a devizaárfolyamokra is: az idei költségvetés 311 forintos euróval számolt, ehhez képest 323 forint feletti az éves átlagárfolyam. A jövő éviben 320,9 forintos összeg szerepel. Mint fogalmazott, az eltérés bár forintban kifejezve tízmilliárdokat jelent, ez a nagyságrend a büdzsé szintjén alig érzékelhető, ráadásul a drágább deviza miatt a kiadási és a bevételi oldal változása körülbelül egyensúlyban van. Példaként említette az uniós forrásokat, amelyeket euróban hagynak jóvá, de forintban pályáztatják meg és fizetik ki. Itt tehát egy gyengébb árfolyam az állami kiadásokat mérsékli. Negatív a hatás ugyanakkor az állami devizaadósságot tekintve. A lakosság szintjén pedig mindez csak a külföldi utazások alkalmával jelenthet gondot, hiszen a lakossági piacokról kivezették a devizahiteleket. – A gazdasági stabilitás szempontjából inkább az a fontos, hogy nincsenek nagy kilengések a devizapiacon – tette hozzá Virovácz. Az elemző jó hírnek tartja, hogy a pénzügyi egyensúlyt tekintve nagyon szigorú a büdzsé: ha Vargáék nem képeznének nagyobb tartalékot, akkor gyakorlatilag nulla lenne a jövő évre kalkulált államháztartási hiány.  Virovácz Péter szerint a költségvetés alapján kényelmes éve lehet a Magyar Nemzeti Banknak (MNB). Az MNB a monetáris ösztönzőkkel – a jegybanki kamat mozgatásával – tud hatást gyakorolni a beruházásokra, megtakarításokra, ám a kedvező folyamatok fiskális – a gazdasági kormányzat hatáskörébe tartozó – eszközökkel is elérhetőnek látszanak. Ennek a cikknek a nyomtatott változata a Magyar Hang 2019/27. számában jelent meg, 2019. július 5-én. Hetilapunkat megvásárolhatja csütörtök estig az újságárusoknál, valamint elektronikus formában a Digitalstandon! És hogy mit talál még a 2019/27. számban? Itt megnézheti!  ",2019-07-12,"varga"
"84","https://hang.hu/gazdasag/egy-szazalekos-hiannyal-keszitettek-a-jovo-evi-koltsegvetest-129258","Egy százalékos hiánnyal készítették a jövő évi költségvetést","Az elmúlt évek kedvező fiskális és reálgazdasági folyamatainak köszönhetően a 2020-as költségvetési törvényjavaslatban a kormány 4 százalékos gazdasági növekedéssel, 1 százalékos GDP-arányos költségvetési hiánnyal, a GDP-arányos államadósság további csökkenésével – év végére 66,7 százalékra –, valamint 2,8 százalékos inflációval számol – ismertette Varga Mihály pénzügyminiszter kedden a parlamentben, mielőtt Kövér Lászlónak, az Országgyűlés elnökének átnyújtotta a törvény tervezetét. A kormány az állam működését tekintve - hasonlóan az idei és az előző évhez – 2020-ban is nullszaldós költségvetést készített – hangsúlyozta. Jövőre csaknem 224 milliárd forinttal emelkedik a családok támogatása, a gazdaságvédelmi akcióterv pedig mintegy 500 milliárd forintos segítséget jelent a gazdaság szereplőinek, miközben tovább csökkenek az adók és tovább nőnek a biztonsági kiadások - mondta Varga Mihály. Hozzátette, a kiszámíthatóságot és a tervezhetőséget szolgálja, hogy ez az ötödik év, amikor tavasszal nyújtják be a költségvetést, így mindenki fél évvel korábban ismerheti meg a következő évi kormányzati terveket. Július 12-én tartja az Országgyűlés a 2020-as költségvetés zárószavazását, ami egyben a tavaszi ülésszak utolsó napja lesz – mondta Kövér László, az Országgyűlés elnöke a parlamentben. Kiemelte, hogy minden évben ez a legfontosabb törvény, a központi költségvetés elfogadásáról szóló javaslat tárgyalása. Jó döntésnek nevezte a törvény elfogadásának korábbra hozását, mivel ez – mint mondta – kifelé is stabilitást sugároz. Ismertette, az általános vitát június 19-21 között folytatják le, a részletes vita június 25-28 között lesz. Július 3-án és 4-én a költségvetési bizottság megtárgyalja a módosító javaslatokat, az összegző módosítókról július 8-án döntenek majd.  ",2019-06-04,"varga"
"85","https://hang.hu/gazdasag/adocsokkentesrol-es-az-azonnali-fizetes-elhalasztasarol-beszelt-varga-mihaly-106005","Adócsökkentésről és az azonnali fizetés elhalasztásáról beszélt Varga Mihály","Annak ellenére szükség van a februárban bejelentett gazdaságvédelmi akciótervre, hogy az első negyedévben 5,3 százalékkal nőtt a magyar gazdaság – nyilatkozta a Világgazdaságnak a pénzügyminiszter. Varga Mihály szerint ennek oka, hogy a magyar export 25 százalékában érdekelt német ipar gyengélkedik. A megoldás a hazai hatékonyság, termelékenység emelése lehet. Május 18-án dönt arról Donald Trump amerikai elnök, hogy valóban bevezetik-e az unióból érkező autókra a beígért védővámokat. Amennyiben valóban vámot vetnek ki az európai autókra, akkor a német gyártók sorra mondhatnak le a további kapacitásbővítésekről - mondta a Magyar Hangnak Virovácz Péter. A pénzügyminiszter úgy véli, nem kell tartani attól, hogy a német autógyárak magyarországi beruházásai veszélybe kerülnek. Egyrészt mert a hazai gazdasági és jogi környezet kedvező számukra, másrészt, mert maguk a gyárak is cáfolták, hogy kútba estek volna a fejlesztések. Csaknem akkora várakozás előzte meg Magyarország 2004. május 1-jei uniós csatlakozását, mint 1990-ben a rendszerváltást. A belépésről szóló, 2003-as népszavazáson 84 százalékos aránnyal az igenek nyertek. A lelkesedés azonban azóta nagyot csökkent, noha még mindig többségben vannak a belépéspártiak. A kormány előtt 15, a kedvezményes áfára vonatkozó javaslat szerepel, de egyelőre még nem született döntés ezek sorsáról. Varga Mihály arról is beszélt, hogy hosszú távon az általános kulcs csökkentése annak ellenére is a tervek között szerepel, hogy az adóbevételek súlya egyre inkább a forgalmi jellegű adókon van.  Az azonnali átutalás tervezett júliusi bevezetésével kapcsolatosan Varga Mihály a rendszer indulásának halasztását szeretné, mert első lépésben tesztidőszakra kellene kipróbálni a rendszert. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2019-05-22,"varga"
"86","https://hang.hu/gazdasag/nagyot-bovult-tavaly-a-magyar-gazdasag-104798","Nagyot bővült tavaly a magyar gazdaság","  A Központi Statisztikai Hivatal (KSH) csütörtökön tette közzé első becslését, miszerint Magyarország bruttó hazai terméke (GDP) a nyers adatok szerint 4,8 százalékkal nőtt 2018-ban, a negyedik negyedévben pedig 5,0 százalékos volt a növekedés.   Szőkéné Boros Zsuzsanna, a KSH főosztályvezetője az adatok ismertetésekor kiemelte: 14 éves rekordnak számít a tavalyi negyedik negyedéves gazdasági növekedés. Az eredményhez a legtöbb nemzetgazdasági ág hozzájárult, a legnagyobb mértékben a piaci alapú szolgáltatások. Ezen belül jelentősnek mondta a belföldi kereskedelem és a szálláshely-szolgáltatás növekedését. „Tavaly az uniós átlag háromszorosával növekedett a magyar gazdaság, ami azt mutatja, hogy az ország felzárkózási periódusban van, lehetőség van további munkahelyek teremtésére, béremelésekre és a fogyasztás bővülésére” – mondta a közmédiának a pénzügyminiszter.Varga Mihály szerint a gazdaságpolitikai intézkedések, amelyek az építőipar, a termelő szektorok és a szolgáltatások területén megvalósultak, a béremelésekkel, a munkahelyteremtéssel és a lakossági fogyasztás erősödésével együtt 2018-ban jelentősen fokozták a gazdaság lendületét. Várakozásai szerint a gazdaság 2019–2020-ban is 4 százalék körüli szinten növekedhet.   A pénzügyminiszter utalt arra, hogy az európai piacokon, főleg Németországban enyhe lejtmenet kezdődött, csökkent a megrendelések állománya. Miközben külső hatásokra Magyarországon is megfigyelhető egyfajta gyengülés az ipari termelésben, a szolgáltatási szektor képes ezt kompenzálni. A magyar gazdaság a régiós országok gazdaságával együtt produkált dinamikus növekedést a tavalyi évben, ám a idén várhatóan nem sikerül megismételni az eredményt Bod Péter Ákos szerint. A közgazdász a Magyar Hang megkeresésére kifejtette: gazdasági törvényszerűség, hogy többévnyi dinamikus növekedés után akkor is lassulás következik, ha egyébként nincs konjunktúra, az ipar szereplői ugyanis elérik termelési maximumukat.  A Magyar Nemzeti Bank (MNB) egykori elnöke kitért arra is, nincs arra utaló jel, hogy 2019-ben csökkenne a munkaerőhiány akár új munkavállalók megjelenésével, akár a gyártási technológiák fejlődésével, ami már önmagában is korlátot szab a további erőteljes növekedésnek. Ennél is fontosabb tényező – ahogy arra Varga is utalt –, hogy a német gazdaság növekedési üteme már 2018 második felében lassulást mutatott, ami kihatással lesz a magyar termelési adatokra is.  Bod Péter Ákos várakozásai szerint 2019-ben a hasonló termelékenységre lesznek képesek a magyar gazdaság szereplői, mint tavaly. A GDP-re kedvezőleg hat majd ugyanakkor, hogy a növekvő bérek és emelkedő fogyasztás miatt megugrik az infláció is. Szintén érzékelhető hatása lesz annak is, ha a nemzeti bank – igazodva a nemzetközi fiskális környezethez – kamatemelésbe kezd.   ",2019-02-14,"varga"
"87","https://hang.hu/gazdasag/az-orban-kormany-szerint-a-munkaadok-es-a-szakszervezetek-egyezkedjenek-a-rabszolgatorvenyrol-104438","Az Orbán-kormány szerint a munkaadók és a szakszervezetek egyezkedjenek  a rabszolgatörvényről","A kormány válaszolt a szakszervezeti sztrájkelőkészítő bizottság által múlt kedden átadott négypontos követelésre. A választ a Magyar Idők közölte hétfőn.   A kormánylap szerint Varga Mihály pénzügyminiszter kijelentette, a túlóratörvénnyel kapcsolatos kérdéseket a munkaadóknak és a szakszervezeteknek kell megvitatniuk. Az Orbán-kormány nem fog semmilyen tárgyalódelegációt felállítani, maximum majd arra lesz hajlandó, hogy amennyiben a cégek és a dolgozók – illetve az érdekeiket képviselő szakszervezetek – megegyeznek egymással, akkor, ha azt kérik az érdekeltek, megvizsgálják a javaslataikat. Egyébként a kormány egyértelmű álláspontja az, hogy minden felmerülő kérdést a szociális párbeszéd intézményi keretei között kell megvitatniuk a munkaadói és a szakszervezeti oldal képviselőinek. A lap szerint Varga Mihály úgy véli, a munkaidőre vonatkozó módosítások megfelelnek az Európai Unió irányelveinek, célja pedig, hogy a munkavállaló megfelelő garanciák mellett lehetőséget kapjon további munkavégzésre, ezzel pedig magasabb jövedelem elérésére, és hozzátette: a kormány továbbra is nyitott a tárgyalásra a szociális partnerekkel, az erre a célra létrehozott érdekegyeztető fórumok keretében.  Már elkezdték a munkahelyeken annak felmérését, hogy a dolgozók hány százaléka lenne hajlandó részt venni egy általános sztrájkban. Mindössze ennyi a kormány reakciója az ellenzékkel közösen demonstráló szakszervezetek négypontos, dolgozókat érintő követeléseire, amiben a munka törvénykönyvének túlórára vonatkozó új szabályainak visszavonását, a sztrájkjog felülvizsgálatát, a bérekkel és nyugdíjakkal kapcsolatos kérdéseket emelték ki.  Kordás László, a Magyar Szakszervezeti Szövetség (MASZSZ) elnöke a január 5-i tüntetésen ultimátumot adott a kormánynak, amennyiben nem tárgyalnak, országszerte blokádok, általános sztrájkok jöhetnek.   Azt a sztrájktörvény mondja ki, hogy amennyiben a követelésben érintett munkáltató nem határozható meg, úgy a kormánynak öt napon belül kell kijelölnie az egyeztető eljárásban részt vevő képviselőjét. Bizony a munkaidőkeretben foglalkoztatottaknak csak az időszak végén számolják el az esetleges pluszóráit, hiába állítja ennek ellenkezőjét a miniszterelnök. Székely Tamás, a Magyar Szakszervezeti Szövetség alelnöke, a sztrájkelőkészítő bizottság egyik tagja, ugyanakkor már a benyújtás előtt biztos volt benne, hogy a kabinet le fogja söpörni a követeléseiket.  A Pedagógusok Demokratikus Szakszervezetének (PDSZ) sztrájkbizottsága már meg is alakult annak érdekében, hogy a sztrájktörvény keretei között kényszeríthessék egyeztetésre a kormányt. Szűcs Tamás elnök a Népszavának elmondta: a cél továbbra is az, hogy egy közös szakszervezeti sztrájkbizottság jöjjön létre, így várják a többi érdekvédelmi szervezet sztrájkbizottságainak megalakulását.    ",2019-01-14,"varga"
"88","https://hang.hu/gazdasag/nem-bocsatanak-ki-devizakotvenyt-jovore-104276","Nem  bocsátanak ki devizakötvényt jövőre","Nem várható nemzetközi devizakötvény-kibocsátás 2019-ben – hangzott el pénteken a Pénzügyminisztérium és az Államadósság Kezelő Központ közös sajtótájékoztatóján. Így az állam finanszírozási szükségletét szinte teljes egészében forintból intézhetik a belföldi devizakötvényt leszámítva, aminek köszönhetően az adósságon belül a deviza aránya tovább eshet, a tervek szerint 17 százalékra – írja a Portfolio.hu.   A finanszírozási tervben már szerepel a korábban bejelentett nyugdíjcélú termék, a Nyugdíj-előtakarékossági Magyar Állampapír (NYEMÁP) is.  Orbán Viktor miniszterelnök novemberben, a jegybanki találkozón azt mondta, hogy ha Magyarország a továbbiakban még devizakötvény-kibocsátást hajtana végre, akkor az csak keleti devizában, valószínűleg jüanban denominált lesz. Az elmúlt években Magyarország a devizakötvény-kibocsátások többsége a hagyományos nagy devizákban, dollárban, euróban, jenben zajlott, és csak kis részét jüanban. Közel két és fél éves pereskedés után a G7 megkapta a Pénzügyminisztériumhoz tartozó állami intézménytől a letelepedési kötvényprogrammal kapcsolatos adatokat.  Varga Mihály a tájékoztatón kiemelte, hogy idén 4,5 millió fölé emelkedett a foglalkoztatottak száma, amihez társult a reálkeresetek jelentős emelkedése. 2018-ban összességében 4,6 százalékos bővüléssel számolnak. A pénzügyminiszter szerint az államadósság 72 százalék alá kerülhet az év végére a GDP arányában. Az MNB pénteken megjelent friss adatai szerint szeptember végén 72,4 százalék volt ez a ráta. Vagyis a 2017-es 73,3 százalékhoz képest érezhető adósságcsökkenést hajthat végre a kormány – írja a Portfolio.hu.  ",2018-12-28,"varga"
"89","https://hang.hu/gazdasag/kivizsgalhatjak-az-utolso-napokban-kotott-lakastakarek-szerzodeseket-103815","Kivizsgálhatják az utolsó napokban kötött lakástakarék-szerződéseket","Gulyás Gergely a csütörtöki Kormányinfón a lakástakarék-pénztári (ltp) kötések ügyével kapcsolatban leszögezte: jogellenes, ha valaki a törvény hatályba lépését követően kötött állami támogatásos ltp-s szerződéseket. Elmondta azt is, hogy vannak olyan információk, amelyek szerint történtek ilyen jogellenes szerződéskötések, de azt is hangsúlyozta, hogy ezeket az ügyeket a bankfelügyeletnek kell kivizsgálnia. A  várható vizsgálat mintegy 140 ezer szerződést érintene. Az ltp-kötések ügye azért került napirendre a Kormányinfón, mert Varga Mihály pénzügyminiszter szerdán az ATV.hu-nak adott interjújában azt állította, hogy a lakástakarék-pénztárak állami támogatásának megszüntetése előtti nagy rohamban spekulatív volt az igénybevétel és a hozamvadász szempontok érvényesültek. Szerinte azt, hogy szabályosak voltak-e a szerződéskötések, vizsgálhatják. „Ez nem a Pénzügyminisztérium hatásköre. Ez a pénzügyi felügyeleté. A jegybank vizsgálhatja meg, hogy valóban határidőre történtek-e a szerződéskötések” – mondta. Megkérdezték Vargát arról is, hogy ki tudja-e jelenteni, hogy nem lesz visszamenőleges a törvénykezés. Erre úgy reagált: „Miért lenne?”  ",2018-11-15,"varga"
"90","https://hang.hu/gazdasag/a-munkavallaloknak-fajhat-a-kafeteriarendszer-felszamolasa-102599","A munkavállalóknak fájhat a kafetériarendszer felszámolása","Érezhető bevétel-csökkenést eredményezhet a legtöbb munkavállaló számára, ha a kormány jövőre valóban eltörli a legtöbb béren kívüli juttatást, legalábbis erre számít Fata László kafetériszakértő. A Cafetériatrend.hu szaklap főszerkesztőjét annak kapcsán kerestük hogy napvilágot látott a jövő évi adótörvény, amely szerint a Széchenyi-pihenőkártyán kívül szinte az összes kafetériaelem megszűnik. Varga Mihály pénzügyminiszter a lépést azzal indokolta, hogy a kedvezményes adózású juttatások köre túl bonyolult. Mint fogalmazott, a jelenlegi szisztéma jelentős adminisztrációs teherrel jár, így a kisebb cégek jellemzően egyáltalán nem fizetnek béren kívüli juttatásokat a foglalkoztatottjaiknak. Ezért – a vállalkozások kérésének engedve – marad jövőre a SZÉP-kártya az egyetlen kedvező adózású kafetériaelem. A vállalkozások az egyszerűsítést valószínűleg nem a kafetériarendszer radikális megnyirbálásával szerették volna elérni – fejtette ki Fata László, aki a napokban készített felmérésükre hivatkozva elmondta: a munkaadók 48 százaléka a jelenleg valamilyen béren kívüli juttatás formájában folyósított összeget kész lenne beépíteni a munkabérbe, ám ennek költségeit a munkavállalóra terhelné. Mindez a gyakorlatban komoly változást jelentene. Hiszen míg például a most még kafetéria-juttatásként adható lakáshitel-törlesztés minden forintja a kedvezményezett célja szerint hasznosul – vagyis a hitelt nyújtó bankhoz kerül –, addig ugyanilyen mértékű bruttó bérnek mindössze 55 százaléka, vagyis százból 55 forint realizálódna a munkavállalónál. A munkáltatók kevesebb mint tíz százaléka válaszolta azt, hogy benyelné és nem alkalmazottjára terhelné a magasabb adóteher miatti többletkiadást. Ami a részleteket illeti: a kedden este benyújtott módosító törvényjavaslat szerint a SZÉP-kártya marad az egyetlen kedvező adózású kafetéria-elem, csak az annak három alszámlájára utalt támogatás minősül kedvezményes közteher-fizetés mellett adható béren kívüli juttatásnak. Több népszerű, idén még 40,71 százalék közteherrel adható juttatás – például az ajándék utalvány, Erzsébet-utalvány, nyugdíj- és egészségpénztári hozzájárulás, iskolakezdési támogatás, vagy a helyi bérlet – elveszítik adóelőnyüket. A tervezet értelmében elveszíti adómentességét a lakáscélú munkáltatói támogatás, a mobilitási célú lakhatási támogatás, a kockázati biztosítás, a diákhiteltörlesztés, a sportrendezvényre szóló belépők és a kultúra utalványok, illetve a készpénzben kifizethető 100 ezer forintos juttatás. Az ismertebb elemek közül az óvodai, bölcsődei térítés munkáltatói támogatásának adómentessége maradna meg. Jó hír ugyanakkor, hogy az egyedüliként megmaradó béren kívüli juttatásnál, vagyis a SZÉP-kártyánál nem kell többé alkalmazni az adóalapra az 1,18-as szorzót, ami azt jelenti, hogy csökken a közteher. Emellett az egészségügyi hozzájárulás beleolvad a szociális hozzájárulási adóba (szocho). A szocho pedig 19,5 százalék helyett 17,5 százalékos lesz. Ez azt jelenti, hogy a SZÉP-kártyánál a jelenlegi 34,22 százalék helyett jövőre 29 százalékos lehet az adóteher. A megmaradó egyes meghatározott juttatásokra a jelenlegi 40,71 százalék helyett 38,35 százalék lehet a közteher. A kormány elképzelése ellen egyébiránt már tiltakozik a Magyar Vegyipari, Energiaipari és Rokon Szakmákban Dolgozók Szakszervezeti Szövetsége: a munkavállalói érdekképviselet elfogadhatatlannak tartja az adómentes kafetériaelemek megszüntetését és a javaslat visszavonása érdekében országos tiltakozást kezdeményez.  ",2018-06-20,"varga"
"91","https://hang.hu/gazdasag/kiderult-hogy-milyen-arstopra-gondolt-nagy-marton-172742","Kiderült, hogy milyen árstopra gondol Nagy Márton","„A kormány a családok és a nyugdíjasok védelme érdekében figyelemmel kíséri az árak alakulását, és szükség esetén minden rendelkezésre álló eszközzel azonnal beavatkozik annak érdekében, hogy az élelmiszerárakat kontroll alatt tartsa” – ezt válaszolta a Nagy Márton vezette Nemzetgazdasági Minisztérium (NGM) az ATV kérdésére. A miniszter reggeli Facebook-bejegyzéséből ugyanis nem derült ki, hogy mely termékek árstopjára gondol. Mint ismert, hétfő reggel, egy nappal a KSH inflációs statisztikájának megjelenése előtt a gazdasági csúcsminiszter annyit írt ki a Facebook-oldalára: „Jöhetnek újra az árstopok? Ha kell, a családok érdekében azonnal beavatkozunk!” A lapunk által megkérdezett szakértők szerint a miniszter ezzel elismerte azt, amit az elemzők már régóta mondanak, vagyis azt, hogy a magyar gazdaságban jelentős az inflációs nyomás. A bejegyzés kapcsán Mellár Tamás közgazdász arra is felhívta a figyelmet, hogy a tartós megoldást a gazdaság alapvető egyensúlyi problémáinak kezelése jelentheti. – Mai bejelentésével Nagy Márton gyakorlatilag beismerte, hogy nem nagyon tudnak tenni a negatív folyamatok megfékezése érdekében, ezért szavazóiknak üzentek az árstop ismételt bevezetését felemlegetve – foglalta össze a lényeget a Párbeszéd országgyűlési frakciójának vezetőhelyettese.   
            A kormány tehetetlenségének beismerését jelenti az inflációt emelő ársapka ismételt bevezetése. De politikai haszna azért talán még lehet.                ",2025-02-10,"nagy"
"92","https://hang.hu/gazdasag/az-arstop-igerete-a-fidesz-torzsszavazoinak-szol-172730","Az árstop ígérete a Fidesz törzsszavazóinak szól","Nagy Márton fenyegetése – amely szerint újra árstopok jöhetnek – egyértelmű politikai üzenet a Fidesz törzsszavazói felé, hogy a kormány nem feledkezett meg róluk – nyilatkozta a Magyar Hangnak Mellár Tamás közgazdászprofesszor a nemzetgazdasági miniszter hétfő reggeli Facebook-bejegyzésére reagálva. A nemzetgazdasági tárca vezetője fenyegető hangú bejegyzésében a következőket írja: „Jöhetnek újra az árstopok? !! Ha kell, a családok érdekében azonnal beavatkozunk!” A Párbeszéd országgyűlési frakciójának vezetőhelyettese szerint a miniszter ezzel elismerte azt, amit az elemzők már régóta mondanak, vagyis azt, hogy a magyar gazdaságban jelentős az inflációs nyomás. Ezt már korábban is lehetett tudni a maginfláció tartósan magas, négy százalék feletti szintjéből, ami a magyar gazdaság strukturális problémáit mutatja. Vagyis szó sincs arról, amit korábban Nagy Márton, illetve a miniszterelnök mondott, hogy letörtük volna az inflációt. Mind a keresleti, mind a kínálati oldalon gondokat látni. A keresleti oldalon az eladósodottság magas szintje miatt jelentős összeget emésztenek fel a kamatkiadások. A kínálati oldalon pedig azt látjuk, hogy az elmúlt két évben egy helyben toporgott a magyar gazdaság, az ipar egyenesen 10 százalékos zuhanásban volt.  
            Ha már egyszer nem jött be, miért is ne próbálkoznánk újra?          Árstoppal nem először próbálja kezelni az inflációt a magyar kormány. Először a koronavírus-járvány idején próbálkozott vele, amikor a cukor, búzaliszt, napraforgóolaj, sertés- és baromfihús, tej, tojás és a burgonya árát maximálták, később következett az üzemanyagé is. Az árakat ugyan nem tudta letörni a kormány, a várható áruhiány azonban bekövetkezett, ami alapvető közgazdasági ismeretek birtokában borítékolható is volt. Az intézkedés sikertelenségét 2022 augusztusának végén maga a miniszter ismerte el. Sőt, az árstopot az Európai Unió Bírósága az uniós joggal ellentétesnek minősítette, mert az sérti a szabad versenyt. A bíróság azt követően foglalkozott az üggyel, hogy a Szegedi Törvényszék az uniós bírósághoz fordult a Spar Magyarország keresete ügyében. Ebben a kereskedelmi lánc vitatta annak a büntetésnek a jogosságát, amelyet a hatóságok azért róttak ki rá 2023 májusában, mert egyik vidéki üzletében nem találták megfelelőnek néhány árstopos áru raktárkészletét. Nagy Márton fenyegető hangú bejegyzése kapcsán Mellár Tamás arra is felhívta a figyelmet, hogy tartós megoldást a gazdaság alapvető egyensúlyi problémáinak kezelése jelentheti. Rövid távon pedig az áremelkedésben jelentős szerepet játszó élelmiszerek áfájának csökkentése lehetne az üdvözítő, illetve a 4,5 százalékos kiskereskedelmi adó esetleges kivezetése. Az ugyanakkor igaz, hogy ez a megoldás a költségvetés bevételi oldalán jelentene komoly kiesést. A gyenge forint miatt az országba érkező élelmiszerbehozatal szintén inflációt emelő tényező. Ennek hatását az importarány csökkentésén keresztül is lehetne enyhíteni, amihez viszont a hazai mezőgazdaság strukturális átalakítására lenne szükség, ami nem egyszerű feladat, és időben is hosszabb folyamat. Kérdésünkre a KSH korábbi elnöke elmondta, az infláció alakulása és a forint gyengülése között egyértelmű a kapcsolat, ahogy azt sem szabad elfelejteni, hogy a bérek folyamatos növekedésének azért van hasonló hatása, mert azt nem követte a termelékenység hasonló mértékű emelkedése. Az infláció megfékezése, illetve a forint gyengülésének megállítása érdekében a Magyar Nemzeti Bank (MNB) léphetne, elsősorban a kamatláb emelésével. Ennek hatása azonban növekedést fogná vissza, illetve a beruházások további fékeződését idézné elő. Utóbbiak egyébként is zuhanásban vannak, hiszen az elmúlt két évben hozzávetőlegesen 15 százalékkal estek vissza. – Mai bejelentésével Nagy Márton gyakorlatilag beismerte, hogy nem nagyon tudnak tenni a negatív folyamatok megfékezése érdekében, ezért szavazóiknak üzentek az árstop ismételt bevezetését felemlegetve – foglalta össze a lényeget Mellár Tamás.  
            Na ugye, mégiscsak van élelmiszerár-infláció.          A miniszter árstoppal kapcsolatos bejegyzése minden bizonnyal nem véletlen, hiszen a KSH kedden közli a januári inflációs adatot, amelynek vélhetően kedvezőtlen alakulásáról a kormánynak már most lehetnek konkrét információi. Nagy kérdés, hogy a kormány valóban újabb ársapkák bevezetésére készül, amelynek hatására várhatóan felgyorsulhat az áremelkedés, ahogy az a múltban is történt, vagy csak szavazóik megnyugtatására hangzott el a bejelentés. Az előbbi esetben az árstopos termékek rövid távon könnyebbséget jelenthetnek a vásárlóknak, hosszabb távon azonban inkább gondokat okozhat az intézkedés. Az biztos, hogy a holnapi bejelentés előtt az elemzők többsége arra számít, hogy januárban a pénzromlás mértéke a 4,7-5,1 sávban alakulhatott, és Pleschinger Gyula, az MNB monetáris tanácsának tagja szerint is öt százalék feletti lehetett az áremelkedés januárban. – Ha gazdasági szempontból értékeljük az intézkedést, akkor elmondhatjuk, az árstop nem hatékony eszköz az infláció megfékezésében. Ezt a korábbi tapasztalatok is jól mutatják: az intézkedés egyértelműen felfelé nyomta az árindexet. A vállalatok ugyanis leengedték az ársapkás termékek árait, viszont – a veszteségeket ellensúlyozandó – megemelték az összes többi termék árát. Vagyis, ha ugyanolyan árstopról beszélünk, mint néhány évvel ezelőtt, akkor ugyanilyen magatartás várható a kereskedőktől, és ugyanilyen lenne az inflációs hatás is. Vagyis az intézkedés növelheti az árindexet – vázolta a belengetett intézkedést követően várható jövőt Virovácz Péter. Az ING Bank vezető elemzője arra azonban felhívta a figyelmet, hogy politikai szempontokat tekintve van ráció a döntésben – már ha valóban van ilyen döntés. A hivatalos statisztikai adatokat tekintve ugyanis igaz a fenti fejtegetés, amit azonban nem lát az egyszerű vásárló. Azt azonban látja a boltban, hogy ott a polcon az olcsó, árstopos tej, tojás, hús. Igaz, ezekben szűk a választék. Vagyis az intézkedésnek lehet politikai haszna, hiszen nem kerül fel az óriásplakátra, hogy az árstop miatt magasabb lett az inflációs mutató, az árstop bevezetéséről szóló hirdetések viszont mindenütt ott lesznek. Kérdésünkre Virovácz Péter elmondta, úgy gondolja, ha már egyszer a kilátásba helyezte a miniszter az árstopot, akkor csak idő kérdése annak bevezetése is. Annál is inkább, mert a jelek arra utalnak, a gyengülő forint, a globális nyersanyagárak emelkedése, az aszály és egyebek miatt januárban az élelmiszerek inflációja magasabb lesz a vártnál. Arra is van esély, hogy ez a tendencia folytatódik a következő néhány hónapban is, és már meg is van a magyarázat, hogy a fogyasztók védelme érdekében miért kellett ismét bevezetni az ársapkát.   A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2025-02-10,"nagy"
"93","https://hang.hu/gazdasag/repulorajt-helyett-hiany-172724","Repülőrajt helyett durva hiány","Idén januárban az államháztartás központi alrendszere 67,8 milliárd forintos hiánnyal zárt. Ezen belül a központi költségvetés 166,1 milliárd forintos hiányt produkált az NGM által hétfő délelőtt közzétett gyorsjelentés szerint. Az elkülönített állami pénzalapok 35,4 milliárd forintos többletet, a társadalombiztosítás pénzügyi alapjai pedig 62,9 milliárd forintos többletet mutattak. A tavaly januárihoz képest 122,2 milliárd forinttal romlott az államháztartás egyenlege az év első hónapjában. A múlt évben ugyanis 54,46 milliárd forintos többlettel indította az állam az évet. Sőt, ha 2020-ig visszatekintünk, csak egy év van, amikor ennél rosszabb eredménnyel zárult a január. A költségvetési gyorsjelentés szerint a központi alrendszer adó- és járulékbevételei az előző évhez viszonyítva 12,5 százalékkal magasabban teljesültek. Erről részleteket nem közöltek, de vélhetően három tétel lehet ennek a forrása: a tavalyi jelentős béremelések után megnőtt szja-bevétel, a fogyasztásból származó adók emelkedése részben a kissé növekvő kereskedelmi forgalom, részben az infláció miatt, illetve a harmadik tényező az adóemelések hatása lehet. A gyorsjelentésből még az derül ki, hogy januárban 499,2 milliárd forint volt a nyugellátások összege (ez nagyjából 5 százalékkal magasabb a tavalyi januári 475,6 milliárdnál); gyógyító-megelőző kiadásokra 224,4 milliárd forintot költött az állam, ami jelentős, csaknem 14 százalékos növekedés a tavaly januárihoz képest (az 196,9 milliárd forint volt); babaváró-támogatásokra 21,6 milliárd ment idén januárban, ami 18,6 százalékos növekedés a tavalyi első havihoz képest.  ",2025-02-10,"nagy"
"94","https://hang.hu/gazdasag/nagy-marton-nagyot-almodott-ujra-johet-az-arstop-172704","Nagy Márton nagyot álmodott: újra jöhet az árstop?","„Jöhetnek újra az árstopok? !! Ha kell, a családok érdekében azonnal beavatkozunk!” – ezt tette közzé hétfő reggel Nagy Márton nemzetgazdasági miniszter, aki már január végén is erős lépéseket ígért az élelmiszer- és üzemanyag-infláció miatt, és a kérdőjel a posztjában talán nem is az árstop gyakorlati megvalósítására, hanem az azzal való fenyegetésre utal. Persze, ki tudja: ez, ha megvalósul, azt jelenti, hogy visszatérhetünk ahhoz a rendszerhez, amit a Covid-járvány alatti infláció idején vezetett be a kormány. Az eredetileg hat, majd kettővel kiegészített alapvető élelmiszer (cukor, búzaliszt, napraforgóolaj, sertéshús és baromfi, tej, majd tojás és a burgonya) esetében hatóságilag állapították meg az árakat. Csakhogy, mint ahogy azt már akkor megjósolták, az árstop áruhiányhoz vezetett, ugyanakkor még csak le sem tudta törni az inflációt, fenntarthatatlanságát pedig már 2022 nyarán elismerte maga Nagy Márton is, aki fenntarthatatlannak nevezte a rendszert. Ráadásul a magyar kormányt be is perelték az árstop miatt, a pert pedig az állam el is bukta.             ",2025-02-10,"nagy"
"95","https://hang.hu/gazdasag/petschnig-maria-zita-tudom-hogy-mi-a-baja-nagy-martonnak-172448","Petschnig Mária Zita: Tudom, hogy mi a baja Nagy Mártonnak! ","– Nagy Márton gazdasági miniszter 4000 milliárd megmozgatásával számol, ami rengeteg pénz. Csakhogy ebbe a 4000 milliárdba beleszámította az állampapírok kamatait, valamint azokat a nyugdíjmegtakarítási pénzeket is, amit most nekik köszönhetően elkölthetnek majd az emberek lakásvásárlásra. Vagyis Nagy Márton az én pénzemmel, a mi pénzünkkel is számol – mondta Kompország című műsorunkban Petschnig Mária Zita közgazdász, a Pénzügykutató Zrt. tudományos főmunkatársa. Kijelentette: tudja, hogy mi a baja Nagy Mártonnak, amikor a szerinte nem megfelelő mértékű fogyasztás miatt kesereg. Az a baja, hogy nem volt akkora ÁFA-bevétel, amekkorára ő számított, csakhogy ő készített teljesen irreális költségvetést, irreálisan túltervezett ÁFA-bevételekkel. – A hiba tehát nem bennünk van, hanem Nagy Mártonban van. A valódi gond nem a fogyasztáscsökkenés, hanem a beruházások drasztikus visszafogása, ebben maradtunk le a régiós országok között, és nem látom, hogy rövid távon ezt hogyan tudnánk ledolgozni, hiszen az eddig bejelentett intézkedések, így a minimálbér-emelés, a munkáshitel, a családi adókedvezmény megduplázása a második félévtől csak a fogyasztás ösztönzésére irányul – tette hozzá. • Ki az oka a forint sérülékenységének?• Erősödni vagy gyengülni fog a forint az euróhoz képest a jövőben?• Milyen gazdasági lépésekre készülhet Orbán Viktor a 2026-os választások megnyerése érdekében?• Milyen baklövéseket követett el a miniszterelnök az utóbbi hónapokban? • Megtérülhetnek-e az akkumulátorgyárakba fektetett beruházások?• Szükség van-e Pénzügyminisztériumra, vagy Orbán Viktor anélkül is elműködteti a rendszert?• Mit hozhat számunkra a Trump hatás?   ",2025-02-03,"nagy"
"96","https://hang.hu/gazdasag/nagy-marton-sajat-bankja-lesz-osztol-a-turizmusnak-172390","Nagy Márton: Saját bankja lesz ősztől a turizmusnak","A turizmushoz kötődő bank elindítását jelentette be szombaton a 32. Turizmus Évadnyitó Gálán Nagy Márton. A nemzetgazdasági miniszter a HVG.hu szerint úgy látja, a turizmusban van lendület és erő, a szektor „igazi motorként” húzta felfelé a GDP-t 2024-ben is. Az ősztől létrejövő pénzintézet a Tourinform irodák hálózatán keresztül fogadja majd a hiteligényeket. Az első programokat még ősszel meg is hirdetik majd. Nagy Márton a tavalyi évet úgy összegezte: 11 százalékkal több, összesen 18 millió vendég érkezett, akik 6 százalékkal több, 44 milliót meghaladó vendégéjszakát töltöttek el magyarországi szálláshelyeken. Azoknak így 1050 milliárdos bevétele volt – mindez 16 százalékos növekedést jelent. A vendéglátóhelyek bevételei eközben 11,2 százalékkal, 2005 milliárd forintra nőttek. A miniszter hozzátette azt is, hogy decemberben az előző évinél 250 ezerrel több magyar utazott külföldre, az ide érkezők pedig 17 százalékkal voltak többen. És hogy mit vár a visszavásárolt ferihegyi repülőtér vezetésétől Nagy Márton? Minél több utast és minél több pénzt.    ",2025-02-02,"nagy"
"97","https://hang.hu/gazdasag/nagy-marton-arra-keri-az-embereket-hogy-koltsek-a-penzuket-171889","Nagy Márton arra kéri az embereket, hogy költsék a pénzüket","„Az idei különleges év. Rettentő sok pénzhez jutnak a lakossági állampapírral rendelkező családok.” Így kezdődik Nagy Márton Facebookra feltöltött videóüzenete – a nemzetgazdasági miniszter arról beszélt, hogy 2025-ben összesen 1700 milliárd forint kamatot fizetnek ki az állampapírral rendelkezőknek.  A pénz legnagyobb része, 1300 milliárd forint a Prémium Magyar Állampapír kamata. Ezt három részletben fizetik ki: az elsőt ma, aztán február, majd március végén érkezik a számlákra még kamat.  A miniszter a mostani videójában azt mondja: „Ezt az összeget fogyasztásra, utazásra vagy otthonfelújításra fordíthatják, vagy éppen ingatlanba, vagy kedvező kamatozású lakossági állampapírral újra befektethetik, amely biztonságos és értékálló megtakarítást jelenthet számukra”. Majd azzal zárta: „Arra kérünk mindenkit, hogy körültekintően, saját érdekeinek megfelelően döntsön”.  ",2025-01-20,"nagy"
"98","https://hang.hu/gazdasag/nagy-marton-az-afacsokkentesben-nem-hiszek-171673","Nagy Márton: Az áfacsökkentésben nem hiszek","Az áfacsökkentést azonnal lenyeli a kereskedő, lenyeli mindenki – erről beszélt az Atv.hu beszámolója szerint Nagy Márton az általa vezetett csúcsminisztérium bemutatásakor, amikor az infláció elleni esetleges kormányzati lépésekről kérdezték. A tárcavezető szerint ha szükséges, akkor a kormány tesz intézkedéseket, de az nem az áfa csökkentése lesz, mert abban nem hisz. – Őszintén, 5 százalékos az új lakások áfája, de csökkentek az új lakásárak? Nem csökkentek – mondta, hozzátéve, hogy aki az élelmiszerek áfájának csökkentését támogatja, az a kiskereskedelmi láncok profitját akarja növelni. Magyar Péter már többször hangoztatta, hogy egy leendő Tisza-kormány mindenképpen 5 százalékra csökkenti a zöldségek és gyümölcsök, valamint az egészséges élelmiszerek áfáját. Néhány napja azt is tudni vélte, hogy már az Agrárminisztérium is ezen dolgozik és hamarosan bejelentik. Nagy Márton szavaiból azonban úgy tűnik, ez nem fog megtörténni. A nemzetgazdasági miniszter a frissen kijött inflációs adatokat úgy értékelte, hogy azokban semmi különös nincs. Ahogy arról lapunk is beszámolt, tavaly decemberben a fogyasztói árak átlagosan 4,6 százalékkal haladták meg az egy évvel korábbiakat, 0,5 százalékkal pedig az előző havikat. 2024-ben átlagosan 3,7 százalékkal emelkedtek az árak az előző évhez képest. Nagy Márton elmondása szerint a piaci várakozásokkal összhangban az elemzők is 4 százalék fölötti számot vártak az év végére, az, hogy ennél valamivel magasabb lett, alapvetően az élelmiszerinflációhoz kapcsolódik, ott is három termékhez: a tojáshoz, a tejhez és a tejtermékekhez. A kormány azt vállalta, hogy idén az infláció 3,2 százalékos lesz.  ",2025-01-14,"nagy"
"99","https://hang.hu/gazdasag/nagy-marton-varga-mihaly-nagyon-jo-jegybankelnok-lesz-170460","Nagy Márton: Varga Mihály nagyon jó jegybankelnök lesz","Nagyon jó jegybankelnök lesz Varga Mihály – erről beszélt az ATV-nek az a Nagy Márton, aki köztudottal nincs jó viszonyban korábbi főnökével, Matolcsy Györggyel. A nemzetgazdasági miniszter hozzá is tette: a Magyar Nemzeti Bankkal való közös munkát azért is várja különösen, mert jelenleg ilyen nincs. Nagynak erős a bizalma mostani kollégája felé, elmondása szerint harmonikus a kapcsolatuk. A Nemzetgazdasági Minisztérium és a Pénzügyminisztérium összeolvadása jövő tavasszal várható. Nagy azzal kapcsolatban türelmet kért, hogy mi kerül majd az általa vezetett csúcsminisztériumhoz. Ezt majd a miniszterelnök jelenti be a közeljövőben – tette hozzá. A pénzügyi államtitkárok feltehetően a helyükön maradnak majd, az ő munkájukkal Nagy Márton különösen elégedett. Orbán Viktor november végén, a Kossuth rádióban beszélt arról, hogy Matolcsy utódja Varga Mihály lesz majd. A mostani jegybankelnökkel már a kormánynak sem felhőtlen a viszonya, az elmúlt időszakban Matolcsy többször is bírálta a kabinetet a gazdasági válság, illetve az infláció kezelése kapcsán. Nagy nemrég pedig azt mondta, hogy Matolcsy, miután eltávolította őt a jegybanktól, utána próbált nyúlni, felhívva az összes magyar bankvezetőt.  ",2024-12-09,"nagy"
"100","https://hang.hu/gazdasag/munkashitel-ledaralhatja-a-piaci-kamatszinteket-kormany-0-szazalekos-uj-termeke-169430","Munkáshitel: ledarálhatja a piaci kamatszinteket a kormány 0 százalékos új terméke","Akár 125 ezren is felvehetik a kormány által a 17-25 évesek számára meghirdetett munkáshitelt – ez nagyobb folyósított összeget jelenthet, mint amit idén az első 7 hónapban személyi kölcsönként kifizettek a bankok ügyfeleiknek – közölte Gergely Péter, a BiztosDöntés.hu pénzügyi szakértője. A szakember annak kapcsán fejtette ki véleményét, hogy Nagy Márton nemzetgazdasági miniszter hétfőn részleteket osztott meg a munkáshitel kormányzat által várt igénybevételéről. Mint közölte, az új hitel alapjaiban alakíthatja át a személyi kölcsönök piacát. A kormányzati számítások szerint több mint 300 ezer 17–25 éves fiatal számára nyílik meg a maximum 4 millió forintos, 10 éves futamidőre felvehető, kamatmentes hitel lehetősége. Ha a teljes igénylésre jogosult kör felvenné a maximális munkáshitelt, az akár 1200 milliárd forintos kihelyezést jelentene. A nemzetgazdasági miniszter ennél visszafogottabb, 500 milliárd forintos felhasználásról beszélt. Ha minden érdekelt a maximális hitelösszeget venné igénybe, akkor a kibocsátásra előirányzott keret 125 ezer igénylőt, 50 százalékos kihasználtságot jelentene. Ez több, mint ahány személyikölcsön-szerződést idén az első 5 hónapban kötöttek az ügyfeleikkel a bankok, és 55 százalékát teszi ki a rekordévnek számító 2024-es év első kilenc hónapjában szerződést kötők számának. Gergely Péter szerint a kormányzati tervekben szereplő 500 milliárd forintos kölcsönösszeg 2019-et és 2023-at leszámítva magasabb, mint amennyit személyi kölcsönként egy év alatt folyósítottak a pénzintézetek. Az idén 7 hónapnyi teljesítményt tenne ki a munkáshitel kerete, annak tervezett 500 milliárdját 100 milliárddal meghaladó összegű kölcsönt vettek fel az emberek szeptember végéig. A nulla százalékos új tömeghitelnek kedvező és kedvezőtlen hatásai is lehetnek a szakértő szerint. A fogyasztásban aktív fiatalok körében a személyi kölcsönök erős év végi keresletét visszavetheti a kivárás. Miután személyi kölcsönt jellemzően nem karácsonyi ajándékok vásárlására vesznek fel az emberek (e tekintetben egyre tudatosabbak), így a potenciális hitelfelvevők egy része csúsztathatja majd a tervezett kölcsönfelvételt. Ennek nyomán ugyan nem kerül veszélybe az új személyikölcsön-csúcs, ám a mérték, hogy mennyivel szárnyalja túl az idei folyósítás az 5 évvel ezelőtti 559 milliárd forintos szintet, egész bizonyosan kisebb lesz, mint amit a szakértők az ősz elején, a munkáshitel bevezetése előtt vártak. Gergely Péter hozzátette, nagy kérdés, milyen hatással lesz a piaci személyikölcsön-kamatokra a tömeghitel bevezetése. Mint közölte, nagyban függ majd attól, hogy a munkáshitel esetében milyen kamattámogatásról állapodnak meg az állammal a bankok. Ha a pénzintézetek megtalálják a számításukat, sokkal nagyobb esély van arra, hogy a fiataloknak szóló nulla százalékos hiteltermék a piaci kamatszinteket is ledarálja. Gergely Péter emlékeztetett arra, hogy a komoly inflációcsökkenés ellenére a személyi hitelek átlagos hitelköltsége a 2023. januári 19,48 százalékról idén szeptember végére mindössze 225 bázisponttal, 17,23 százalékra csökkent – szóval tér bőven lenne a komolyabb kamaterózióra. A szakértő szerint a bankoknak sem érdekük az, hogy egy nagyon fontos ügyfélkör eltűnjön a látókörükből amiatt, hogy az állam által preferált, diploma nélküli fiatalok számottevő segítséget kapnak. Mindezek miatt tetemes piaci személyi kölcsönre vonatkozó kamatcsökkenést sem tart kizártnak a következő hónapokban.    ",2024-11-13,"nagy"
"101","https://hang.hu/gazdasag/inflacio-egy-ev-alatt-39-szazalekkal-nott-a-liszt-ara-169409","Infláció: egy év alatt 39 százalékkal nőtt a liszt ára","A Központi Statisztikai Hivatal (KSH) közölte, hogy októberben átlagosan 3,2 százalékkal nőttek a fogyasztói árak az előző év azonos hónapjához képest. Havi alapon 0,1 százalékos volt az elmozdulás. A KSH közleményéból kiderül, hogy 12 hónap alatt az élelmiszerek ára 4,5 százalékkal nőtt, ezen belül a liszté 38,9, a tejé 16,8, a gyümölcs- és zöldségléé 12,1, az étolajé 9,9, a csokoládé és kakaóé 9,8, a vaj, vajkrémé 7,9, az éttermi étkezésé 7,6, az iskolai étkezésé 6,2 százalékkal. A termékcsoporton belül a száraztészta ára 7,3, a cukoré 2,9, a margariné 2,7, a tojásé 2,1 százalékkal csökkent. A szolgáltatások 7,2 százalékkal drágultak, ezen belül az autópályadíj, gépjárműkölcsönzés, parkolás 10,6, a lakbér 10,4, a járműjavítás és -karbantartás 9,7, a testápolási szolgáltatások 9,1, a sport- és múzeumi belépők 8,9, a lakásjavítás és -karbantartás 8,8, a társasházi közös költség 8,4, az üdülési szolgáltatás 5,8 százalékkal. A szeszes italok, dohányáruk ára 3,8 százalékkal emelkedett. A háztartási energia 4,8, ezen belül a vezetékes gáz 9,5, az elektromos energia 0,7 százalékkal olcsóbb lett. A tartós fogyasztási cikkekért 0,3 százalékkal kevesebbet kellett fizetni. A gyógyszer, gyógyáruk 3,6 százalékkal drágábbak, a járműüzemanyagok 5,2 százalékkal olcsóbbak lettek. Nagy Márton nemzetgazdasági miniszter az MTI-vel azt közölte, hatékony gazdaságpolitikai intézkedésekkel sikeresen kezelték a háború és szankciók következtében megugrott inflációt, tavaly egy számjegyűre letörve, idén pedig „földbe döngölve” azt.  ",2024-11-12,"nagy"
"102","https://hang.hu/gazdasag/nagy-marton-szerint-a-gazdasag-mar-elerte-a-melypontot-mostantol-minden-mas-lesz-169381","Nagy Márton szerint a gazdaság már elérte a mélypontot, mostantól minden más lesz ","Fordulóponthoz érkezett a gazdaság, szeptemberben elértük a mélypontot, legalábbis ezt állítja Nagy Márton. A nemzetgazdasági miniszter hétfőn a Századvég Konjunktúrakutató Vidék konferencián tartott előadásában azt mondta, a kormány több mint 4000 milliárd forintot költ „a családok és a vállalatok” támogatására a 21 pontos gazdasági akcióterv keretében – erről a Magyar Nemzet számolt be.  Nagy Márton azt mondta, „az elmúlt 14 évben elért eredményeket” megtartják, ezekre építik majd az új gazdasági akciótervet. Szóba hozta azt is, hogy  „Budapesten lakhatási válság van, amivel láthatólag a főpolgármester nem tud mit kezdeni, ezért a kormánynak kell cselekednie”. Nagy Márton arról is beszélt, 4-5 százalékos reálbéremelésre van szükség, közben alacsonyan kell tartani az inflációt. Azt ígéri, 2025-ben 2632 milliárd forint pluszforrás állhat rendelkezésre „a családok számára”.  ",2024-11-11,"nagy"
"103","https://hang.hu/gazdasag/szazmillio-dollarral-csatlakoztunk-a-turk-alaphoz-169098","Százmillió dollárral csatlakoztunk a Türk Alaphoz, Nagy Márton dönt mindenről","A jövőben a nemzetgazdasági miniszter gyakorolja a Türk Államok Szövetségének (TÁSZ) befektetési alapjában meglévő, magyar részesedést képviselő részjegyek feletti tulajdonosi jogokat és kötelezettségeket. A hvg.hu cikkéből kiderül, hogy Nagy Márton lényegében önmagát jelölte ki ezen feladat elvégzésére. A kormánytagok feladatkörét szabályozó törvény szerint általánosságban is az ő hatásköre az állami vagyonelemek tulajdonosi joggyakorlójának kijelölése, így fordulhatott elő, hogy ezúttal önmagát választotta. A cikk szerint az alap 500 millió dolláros jegyzett tőkéjének ötödét, vagyis százmillió dollárt vállalt a magyar állam hozzájárulásként.  Szijjártó Péter külgazdasági és külügyminiszter 2023-ban jelentette be, hogy Magyarország százmillió euróval csatlakozik az alaphoz. Ehhez képest érdekesség, hogy a friss rendelet amerikai dollárral számol. A tárcavezető ezt akkor a lépést úgy indokolta, hogy a Türk Államok Szervezete hidat képez a Kelet és Nyugat között, és Magyarország készen áll ennek európai pillérévé válni, a TÁSZ befektetési alapjában pedig komoly potenciál rejlik.  A TÁSZ befektetési alapját azért hozták létre, hogy elősegítse a türk országok közötti gazdasági együttműködést, valamint támogassa a közös projektek és infrastruktúra-fejlesztések finanszírozását. Az alapba való befektetés célja, hogy előnyös feltételeket teremtsen a régió gazdasági növekedéséhez, valamint a közös üzleti és energetikai projektek megvalósításához. A magyar befektetés célja a hazai vállalatok jelenlétének erősítése a türk országok piacain, különösen az energia- és infrastrukturális beruházások terén.     ",2024-11-01,"nagy"
"104","https://hang.hu/gazdasag/a-kozgazdaszok-szerint-legfeljebb-2-szazalekos-novekedesre-kepes-a-magyar-gazdasag-168662","A közgazdászok szerint legfeljebb 2 százalékos növekedésre képes a magyar gazdaság","Az elmúlt napokban a kormány több tagja is beszélt a magyar gazdaság pillanatnyi állapotáról. Orbán Viktor miniszterelnök néhány éven belüli egymillió forintos átlagfizetést és ezer eurós minimálbért emlegetett, illetve jövőre 3-6 százalék közötti növekedést. Nagy Márton nemzetgazdasági miniszter a Portfólió Budapest Economic Forum konferenciáján elismerte ugyan, hogy az idei év második negyedében nem tudott növekedni a magyar gazdaság, ugyanakkor a belső konjunktúrával elégedett volt, hiszen erős a fogyasztás, amelyben kiemelt szerepet tölt be az élelmiszer-kiskereskedelem. Ezzel szemben az ipar a várakozások alatt teljesít, amit a miniszter külpiaci tényezőkkel magyaráz, mindenekelőtt a magyar külkereskedelemben jelentős szerepet betöltő német gazdaság gyengélkedésével. Ugyanakkor – retorikájában a miniszterelnökhöz igazodva – 2025-re 3-6 százalék közötti növekedésről beszélt, a részleteket illetően azonban már óvatosabb: az első negyedévben a gazdaság 3,3 százalékos bővülését várja, azután pedig 3-4 százalékos növekedést. Hasonlóan számol Varga Mihály pénzügyminiszter is, aki szintén a kormányfőhöz igazodva 3-6 százalék közötti jövő évi növekedést vizionált, a részletekben azonban óvatosabb volt, hiszen konkrét számként már 3,4 százalékos növekedést emlegetett. Várakozása szerint a fogyasztás 4,3 százalékkal, a beruházások 5–5,5 százalékkal lehetnek magasabbak, mint az idei évben, és eközben a költségvetési hiány csökkentését is határozott célként említette. Vezető közgazdászok ezen várakozások kapcsán arra hívják fel a figyelmet, hogy jelenlegi szerkezetében a magyar gazdaság önerőből legfeljebb 2–2,5 százalékos bővülésre képes. Ezt az elmúlt másfél évtized adatai is igazolják, hiszen ebben az időszakban átlagosan évi két százalékkal nőtt a bruttó hazai termék (GDP). A koronavírus-járvány előtti néhány évben ugyan az állami ösztönzők hatására négy százalék körüli volt a gazdasági növekedés, ez azonban kifulladt, nemcsak a járvány, majd Oroszország 2022-ben Ukrajna ellen indított területszerző háborúja miatt, hanem mert ezt a túlfűtött állapotot nem lehet sokáig következmény nélkül fenntartani. Az úgynevezett magas nyomású gazdaság „eredménye” az Európa-bajnok infláció lett.  
            Egyre többen akarnak rendszerváltást, mégis sötét történelmi korokhoz hasonló jöhet a következő évben, mert van mit félteniük Orbánéknak. A Pénzügykutató Zrt. tudományos főmunkatársával beszélgettünk. Interjú!         Abban is egyetértenek a közgazdászok, hogy nem lesz egyszerű feladat a növekedés kormány általi támogatása a költségvetés hiányának csökkentése mellett, mert ez utóbbira mennek el az erőforrások. Ugyanakkor a jegybank keze is meg van kötve, mert az infláció visszafogása miatt fenn kell tartani a pozitív reálkamatot, illetve a forintárfolyam kézbentartása érdekében biztosítani kell a régiós országok kamatszintje fölötti magyar kamatszintet, hogy el ne meneküljenek a forint piacáról a befektetők. Éppen ez utóbbi miatt – ahogy már Virág Barnabás, a Magyar Nemzeti Bank alelnöke utalt rá – a jegybank nem tudja csökkenteni az alapkamatot, és ezzel ösztönözni a gazdaság bővülését. Szintén komoly problémaként vetődik fel, hogy a kormány továbbra is kizárólag a külföldi tőkebeáramlásban látja a gazdaság növekedésének motorját. Ez a modell a rendszerváltást követően még a termelékenység növekedését eredményezte, jelenleg azonban a mind nagyobb számban megtelepedő összeszerelőüzemekről ez már nem mondható el. Sokkal inkább a tudásra épülő gazdaság irányába kellene elindulni – sőt, ezt már 15-20 évvel ezelőtt meg kellett volna tenni –, a kormány mégis huszadik századi eszközökkel igyekszik megtalálni a siker receptjét a huszonegyedik században. Abban is nagy az egyetértés a közgazdászok között, hogy a bizonytalanság, a kiszámíthatatlanság és a verseny hiánya akadályozza leginkább a termelékenység emelkedését. A kormány különadókkal nyúl be a gazdaság működésébe, von el jövedelmeket bizonyos gazdasági ágazatokból, míg a számára kedves, illetve a kormányközeli oligarchák által uralt ágazatokba állami pénzeket juttat. Ezzel torzítja a versenyt, és veszi el a befektetők kedvét az invesztíciótól. Hasonló problémát jelent, hogy a 2010 után a költségvetési gondok megoldásának, illetve az erőltetett növekedés elérésének legfontosabb eszköze az időleges megoldásnak szánt különadók rendszere lett. Nem is beszélve arról, hogy amennyiben nem hozza meg a várt eredményt az új adó, azt az ígéretek ellenére mégsem vezetik ki, ami ismét csak a bizonytalanságot fokozza.  
            1-2 éves távon természetesen fel lehet pörgetni a gazdaságot, akár még az áhított 3-6 százalékos sávba is, de hosszabb távon ebben a struktúrában szinte lehetetlen – állapította meg. Azt is vázolta, mit kellene megváltoztatni.         – Meghökkentő, hogy amikor a világ változik, a digitalizáció, a zöldátállás, az orosz energiahordozókról való lefordulás, a demográfiai és versenyképességi problémák megoldása áll Európa figyelmének központjában, akkor ezekről nincs mondandója a magyar kormánynak. A versenyképességi gondok megoldását például az elektromos autókra adandó állami szubvencióban látják. Azokról az autókról van szó, amelyekhez Magyarországon működő ázsiai vállalatok vegyipari, fémipari folyamatokkal alkatrészeket állítanak elő – nyilatkozta a Magyar Hangnak Bod Péter Ákos közgazdász. Kérdésünkre az akadémikus elmondta, attól tart, a kormány békülékenyebb hangulata – amely szerint a korábbinál jobban be szeretné vonni a gazdasági tervezésbe a szociális partnereket – nem igazán őszinte. – Talán inkább arról van szó, hogy bűnbakot keresnek. Nem szabad ugyanis elfelejteni, hogy Orbán Viktor az egymillió forintos átlagbér emlegetésénél arról beszélt, ennek feltételeit majd a szociális partnerekkel folytatandó tárgyalásokon kell kialakítani. Ha pedig mégsem sikerül, akkor lehet mutogatni a másik oldalra – részletezte félelmeit Bod Péter Ákos. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2024-10-21,"nagy"
"105","https://hang.hu/gazdasag/gki-ellentmondasos-nagy-marton-beremelesi-terve-168649","GKI: ellentmondásos Nagy Márton béremelési terve","Nincs még egy európai ország rajtunk kívül, amely ilyen pontossággal igyekezne megtervezni a béreket, köztük a kormányzat által csak részben befolyásolt átlagbért – írta a 444 által ismertetett elemzésében a GKI Gazdaságkutató. Nagy Márton nemzetgazdasági miniszter csütörtökön is azt vázolta fel, hogy 2028-ra ezer eurós minimálbér és egymillió forintos átlagkereset lesz. A GKI szerint 2027-ben a 374 ezer forintos minimálbér csak az átlagkereset (874 ezer forint) 43 százalékát fogja kitenni, ahogy 2028-ban is. „Ezen távlati célok két szempontból is érdekesek, egyrészt kifejezetten magas reálbérnövekedést igényelnek, másrészt az euró árfolyam stabilan tartására épülnek (a prezentációból kiolvasható árfolyam 420 forint/euró), a korábbi leértékelésre alapozott exportösztönző gazdaságpolitikával szemben” – írják. Számításuk szerint annak érdekében, hogy a 2028-as tervek megvalósuljanak, évi 10,5 százalékos átlagbér emelkedésre lesz szükség négy éven keresztül. Ez a kormány 3 százalékos inflációs várakozásaival számítva 7 százalkos reálkereset növekedést jelent. Nagy Márton miniszter azonban csak 5 százalékos reálbér növekedést tart elképzelhetőnek, a jelenlegi fenntarthatatlan 10 százalékos helyett. Ez alapján a gazdasági miniszter bértervei és bérnövekedési várakozásai nincsenek összhangban – állapította meg a GKI. Az elemzés szerint tovább nehezíti a helyzetet, hogy az átlagbérre vonatkozó cél eléréséhez minden állami alkalmazott bérét is ugyanilyen ütemben kellene növelni, ez viszont a jelenlegi költségvetési helyzetben nehezen tűnik kigazdálkodhatónak. Ha viszont mégis végrehajtja az emeléseket, akkor a 2-3 százalékos GDP-arányos költségvetési hiány nem lesz tartható, ahogy az árfolyam sem. A GKI szerint tehát a miniszter tervei ellentmondásosak, ez pedig megnehezíti a piaci szereplők számára a tervezhetőséget és a várakozásaik kialakítását. Továbbá a csekély valószínűséggel bekövetkező tervek gyakorlatban történő megvalósításának súlyos költségei lehetnek.  
            Egyre többen akarnak rendszerváltást, mégis sötét történelmi korokhoz hasonló jöhet a következő évben, mert van mit félteniük Orbánéknak. A Pénzügykutató Zrt. tudományos főmunkatársával beszélgettünk. Interjú!          ",2024-10-18,"nagy"
"106","https://hang.hu/gazdasag/csanyi-sandor-kemenyen-kritizalta-a-kormanyt-168622","Csányi Sándor keményen üzent a kormánynak","Jó lenne, ha a kormány nemcsak a bankoktól kérne kamatplafont, hanem maga is garanciát vállalna, hogy alacsonyan tartja az inflációt – jelentette ki  Csányi Sándor a Portfolio csütörtöki gazdasági konferenciáján, a Budapest Economic Forumon. Az OTP Bank elnök-vezérigazgatója előadásában nem fukarkodott az erős kritikával az állami és uniós túlszabályozással szemben, és beszólt a későn érkező Nagy Mártonnak is. „Pont a legfontosabb részre megérkezett” – a HVG tudósítása szerint ezzel köszöntötte a konferencia első előadását tartó Csányi Sándor a jó húsz perc késéssel megérkező Nagy Mártont. Az OTP Bank vezetője amúgy is erősen kezdett, először ugyanis sajnálkozott, hogy a napi programban szereplő két miniszter (Nagy Márton és Varga Mihály) még nem érkezett meg, pedig szerinte érdemes lett volna, ha meghallgatják, mik a magyar bankrendszer kihívásai. – „Nagy Mártont kevésbé sajnálom, mert ő mindent tud anélkül, hogy meghallgatná” – tette hozzá. Csányi Sándor szerint a magyar adókörnyezet miatt lassan eljutunk mi is oda, hogy az OTP-nek is el kell indítania egy eurózónán kívüli fizetési szolgáltatót, amelyen keresztül kiszolgálja a magyar ügyfeleket. Csányitól elhangzott, hogy nincs olyan ország, amely különböző intézkedések révén olyannyira beavatkozna a bankok életébe, mint a magyar kormány. Azt is nehezményezte, hogy 2010 óta kilenc olyan kormányzati intézkedés született, amelyek jelentős veszteséget okoztak a bankoknak. A bankszektor terheit nemcsak magasnak, hanem kiszámíthatatlannak nevezte, de a legrosszabb az, hogy a legtöbbször egy adó bevezetésekor tett ígéret nem teljesül, a extraprofitadónak például idén már nem kellene léteznie. „Mi kifizetjük a különadót, Nagy Márton meg kap egy külön tárcát, ez nem fair eljárás a bankszektorral szemben” – jegyezte meg, Nagy Márton ekkor már az első sorból hallgatta a beszédet.  Csányi az európai gazdaság problémáiról és versenyképességi hátrányairól, ennek a bankokra gyakorolt negatív hatásairól is beszélt. Azt hangoztatta, hogy az elmúlt évtizedben az EU lemaradt növekedésben az Egyesült Államokhoz képest, elsősorban az alacsonyabb termelékenység és a negatív demográfiai trendek miatt, amit a kormányzati intézkedések (például támogatott hitelek, babaváró hitel) Magyarországon sem tudták megfordítani. Csányi Sándor szerint nem érdemes más európai bankba fektetni, csak a Peléhez hasonlóan „ólommal a cipőjében” is kiválóan teljesítő OTP-be.   ",2024-10-17,"nagy"
"107","https://hang.hu/gazdasag/nagy-marton-168615","Nagy Márton szerint a belső konjunktúra megvan, az pipa","Csütörtökön zajlik a Budapest Economic Forum, a Portfolio makrogazdasági konferenciája, ahol a magyar gazdaság több fontos alakítója és szereplője aktuális kérdésekről tart előadást. A konferencia nyitó szekciójában Nagy Márton nemzetgazdasági miniszter is előadást tartott a kormány gazdaságpolitikai terveiről. A nemzetgazdasági miniszter több részletre is kitért az egy nappal korábban bemutatott 21 pontos kormányzati akciótervből. Szót ejtett a lakhatási válságról, szerinte a kormánynak a bankrendszer tud segíteni abban, hogy kedvezményt nyújtson. A nemzetgazdasági miniszter válaszolt az előtte felszólaló Csányi Sándornak is, az OTP vezére ugyanis bírálta, hogy a kormány nem vállal garanciát az alacsony inflációra, és hogy gyakran változtatják a banki szabályokat. Nagy Márton közölte: garantálja, hogy 3 százalékos lesz az infláció. Az pedig, hogy a bankoknak extra terheket kell vállalniuk, azt jelenti, hogy a kormány reagál a gazdaság változásaira. 
            Huszonegy intézkedést ismertetett a miniszter, de nem állta meg, hogy oda ne szúrjon Budapestnek. Nem feltétlenül jogosan. Vannak olyanok, akik szerint a növekedési tervek sem tűnnek túl megalapozottnak.          A GDP-növekedés idén 1,5 százalék alatt lesz a nemzetgazdasági miniszter szerint, ehhez a harmadik-negyedik negyedévben 0 százalékhoz fog közeledni a növekedés, ennek oka elsősorban az, hogy 4-5 százalékkal zsugorodott az ipar. A harmadik negyedéves GDP nem lesz olyan jó, mint ahogy a piac várja: a kormány nagyon közel becsüli azt a 0-hoz – fogalmazott. Úgy látja, 2025 első negyedévében jöhet egy 5 százalék környéki ugrás, főleg a bázishatás miatt, utána ráállhatunk egy 3-4 százalékos szintre. A háztartások fogyasztási kiadásai már növekednek, és a kiskereskedelmi forgalom is úgy néz ki, hogy helyreáll. – A belső konjunktúra megvan, az pipa – tette hozzá. A miniszter ezek után a kormány új ígéreteit sorolta: évente 25 ezer új lakás építése, Budapesten egymillió forintos négyzetméterár és maximum 5 százalékos lakáshitel, 2028-ra ezer eurós minimálbér és egymillió forintos átlagkereset, ezenkívül a magyar kkv-k átlagos méretének és az exporton belüli részarányuknak a megduplázása.     ",2024-10-17,"nagy"
"108","https://hang.hu/gazdasag/nagy-marton-is-ezer-euros-minimalbert-iger-168460","Nagy Márton is ezer eurós minimálbért ígér","2028-ra lehet 1000 eurós a minimálbér, és lehet majd 1 milliós a bruttó átlagbér – jelentette ki Nagy Márton az Év felelős foglalkoztatója díjátadón. A miniszter szerint Ursula von der Leyen csak vádaskodik.  – Olyan bérkonvergenciát szeretnének, amely a gazdasági növekedésen alapul, csak a gazdasági növekedésből lehet kitermelni – mondta a nemzetgazdasági miniszter az ATV tudósítása szerint. A tárcavezető beszédében hangsúlyozta a kormány gazdasági semlegességi filozófiáját, amely az alapja az új gazdaságpolitikának. Szerinte a gazdassági semlegesség ad csak lehetőséget arra, hogy a GDP jövőre 3-6 százalékkal növekedjen. Elismerte, hogy idén, a harmadik negyedéves GDP még nem fog olyan jól kinézni,  de a negyedik negyedéves GDP fölmegy 1-2 százalékra, és a nagy ugrás 2025 első negyedévében következik be. (Orbán Viktor is hasonló pályát vázolt fel mai, péntek reggeli rádióinterjújában.) Szót ejtett a Demján Sándor-programról is, ez a vállalatokat érinti, duplázni akarják a kkv-k „méretét”. Megerősítette, hogy 2028-ra lehet 1000 eurós a minimálbér, és 1 milliós a bruttó átlagbér. Ezzeé megismételte azt, amiről a múlt héten beszélt Orbán Viktor a Kossuth rádióban: „El akarjuk érni, hogy a havi átlagbér legyen egymillió forint, ez 2-3 éven belül lehetséges”. Az ATV megkérdezte a minisztert arról, amit Orbán Viktor állított péntek reggel a Kossuth rádióban, miszerint Ursula von der Leyen meg akarja buktatni a magyar kormányt. Nagy Márton erre így reagált: „Mi más célja lenne? Az ilyen jellegű megnyilvánulások, az ilyen légből kapott vádak – aminek semmi alapja adat tekintetében –, az mi más lenne?” Szerinte az Európai Bizottság elnöke „ahelyett hogy az uniós versenyképesség vagy a német gazdaság problémáival foglalkozna, és elmondaná honnan lesz pénz arra, hogy a versenyképességi fordulatot, reformokat végrehajtsa az unió, csak vádaskodik! És úgy vádaskodik, hogy nem is érti, nem is tudja a számokat”.  ",2024-10-11,"nagy"
"109","https://hang.hu/gazdasag/ujra-recesszioba-sullyed-a-gazdasag-168221","Újra recesszióba süllyed a gazdaság?","Továbbra is szenved a hazai ipar az ipari termelési statisztikák szerint. Kiss Péter, az Amundi Alapkezelő befektetési igazgatója a 444.-hu-nak az adatokkal kapcsolatban azt mondta: ez a vártnál sokkal gyengébb ipari termelés adat, és a gyenge külső konjunkturális helyzet együttesen növeli annak esélyét, hogy ismét recesszióba süllyed a magyar gazdaság. Hozzátette: az idei második negyedévben már látszottak erre utaló jelek, hiszen a GDP 0,2 százalékkal visszaesett az első negyedévhez képest, de éves alapon is már csak 1,3 százalékkal nőtt a gazdaság az első negyedév 1,7 százaléka után. Azóta a július 6,4 százalékos, az augusztus 4,1 százalékos visszaesést hozott éves alapon. „A továbbra is várt alatt alakuló lakossági fogyasztás, illetve a várhatóan újabb rossz évet produkáló mezőgazdaság mellett a gyengélkedő ipari termelés” együtt növeli a recesszió visszatérésének a kockázatát a szakértő szerint. Nagy Márton nemzetgazdasági miniszter tárcája az adatokra úgy reagált, hogy az exportvezérelt magyar gazdaságot a „hidegháborús blokkosodás” sújtja. A magyar válasz erre a gazdasági semlegesség – szögezte le a tárca, amely szerintük lehetővé teszi a sokkal dinamikusabb és gyorsabb gazdasági bővülést, azt, hogy a magyar gazdaság 2025-ben 3 százalék fölötti növekedést érjen el. A közlemény szerint ahhoz, hogy ezt az esélyt Magyarország ki tudja használni, a kormány három kulcsterületre összpontosít: a megfizethető lakhatásra, a gazdasági növekedésen alapuló gyors béremelkedés biztosítására és a méretugrás elősegítésére a kis- és közepes vállalkozásoknál. Ezekhez kapcsolódóan a gazdasági növekedést akciótervek is segíteni fogják, a konkrét lépések a kormány döntései után beépülnek a 2025-ös békeköltségvetésbe – áll a Nemzetgazdasági Minisztérium pénteken kiadott közleményében, amely szerint a teljes ipari termelés teljesítményét továbbra is legfontosabb külpiacunk, a német gazdaság gyenge teljesítménye húzza vissza.  ",2024-10-04,"nagy"
"110","https://hang.hu/gazdasag/a-bankok-fityiszt-mutatnak-nagy-martonnak-168206","A bankok egyelőre fityiszt mutatnak Nagy Mártonnak","A lakáshitelek kamatai semmit sem csökkentek október elején, egyelőre nyoma sincs, hogy a bankok elindulnának a tőlük kért 5 százalékos THM felé. A személyi kölcsönöknél van példa kamatvágásra, de ennek azok örülhetnek, akik az átlagosnál valamivel magasabb nettó jövedelmet tudnak felmutatni – ez áll egyebek mellett a Bank360 elemzésében.  A cikk emlékeztet arra, hogy bár Nagy Márton nemzetgazdasági miniszter 5 százalék alatti teljes hiteldíj mutatókat (THM) kért a lakáshitelekre a bankoktól hónapokon belül, az október eleji kamatváltoztatásoknál ehhez semmivel sem kerültek közelebb a kölcsönigénylők. Sőt, az a nagybank is inkább emelt kis mértékben, amelyik változtatott október elején. A június végén kivezetett 7,3 százalékos önkéntes kamatplafon óta (ami valójában a THM-re vonatkozott) hasonló a tendencia: egy-egy nagybank hozzányúl hónap elején a kamatokhoz, de ha a lakáshitelekről van szó, akkor a kisebb emelések, korrekciók a jellemzőek, semmint a további csökkentés. Ha volt ilyen, inkább a korábbi emelésből vettek visszább.  ",2024-10-04,"nagy"
"111","https://hang.hu/gazdasag/nagy-marton-negy-pontban-keri-a-bankok-onkentes-egyuttmukodeset-167729","Nagy Márton újabb házi feladatokat adott a bankoknak","Nagy Márton nemzetgazdasági miniszter csütörtökön megbeszélést tartott a Bankszövetség képviselőivel, amelyen négy pontban kérte a bankok együttműködését – írja az MTI.  Az egyeztetésen a magyar gazdaság helyzetének áttekintése után Nagy Márton négy kéréssel fordult a Bankszövetséghez. A tárcavezető tájékoztatta a résztvevőket a munkáshitel részleteiről, amely a 17 és 22 év közötti munkások számára nyújt a jövőben jelentős pályakezdési támogatást. A miniszter felkérte a bankok képviselőit, hogy megfelelő módon készüljenek fel a munkáshitel mielőbbi és sikeres közvetítésére. A nemzetgazdasági miniszter kiemelte, hogy a lakhatási problémák megoldása, az otthonteremtés továbbra is kiemelt prioritást jelent a kormány számára, ezért arra kérte a bankokat, hogy a lakáscélú hitelek THM szintjét önkéntes alapon szorítsák 5 százalék alá. Az adómentes borravaló garantálásához is biztosítani kell a megfelelő technikai feltételeket. Megállapította végül, hogy a lakosság számára a SZÉP-kártyákon jelenleg is közel 100 milliárd forintnyi szabad forrás érhető el. A kedvezményes adózású juttatás maradéktalan felhasználása és gazdaságba juttatása érdekében szükségszerűnek mutatkozik a SZÉP-kártyák digitalizálása, azaz a bankoknak lehetővé kell tenni, hogy mobiltelefonon is lehessen fizetni. Mindez szerinte jelentősen ösztönözheti a felhasználást. A felek megállapodtak abban, hogy a tárgyalások és egyeztetések a jövőben is tovább folytatódnak. A nemzetgazdasági miniszter kezdeményezte, hogy a Bankszövetség két hónapon belül dolgozza ki, az adott miniszteri kérések mikorra és hogyan teljesíthetők.  ",2024-09-19,"nagy"
"112","https://hang.hu/gazdasag/nagy-marton-arra-kell-fokuszalni-hogy-a-gazdasagi-iranyitas-egy-kezbe-keruljon-167389","Nagy Márton: arra kell fókuszálni, hogy a gazdasági irányítás egy kézbe kerüljön","A gazdaságpolitika előtt álló feladatokról, a békeköltségvetés lényegéről, a várható gazdasági növekedésről és a minimálbérről is beszélt Nagy Márton nemzetgazdasági miniszter az InfoRádió Aréna című műsorában, de kitért a jegybankelnök kritikáira és a leendő gazdasági csúcsminiszter szerepére is. Én megpróbáltam együttműködni a jegybankkal, de kiderült, hogy az MNB vezetése úgy viselkedik, hogy ez nem lehetséges. Már el is vesztettem a bizalmamat abban, hogy ez visszaépülhet, már régen leszámoltam ezzel – mondta Nagy Márton nemzetgazdasági miniszter az InfoRádió Aréna című műsorában a Magyar Nemzeti Bank és a kormány, illetve Matolcsy György jegybankelnök és az ő viszonyáról, és hozzátette, az intézmények közötti összhang nagyon fontos, mert mindkét félnék kiváló szakemberek dolgoznak, csak szerinte a stílussal van probléma. Nagy Márton szerint Matolcsy György súlyos tévedésben van, mert az előző évtized sikertörténete nem fog megismétlődni, mert egészen mások a körülménynek, ezért nem alkalmas a régi recept, teljesen más gazdaságpolitika kell hozzá. „Semleges gazdaságpolitika kell, amelyben függetlenítjük magunkat, a döntéseket ideológia nélkül hozzuk meg. Nem fordulatra van szükség, hanem finomhangolásra, a pillérek megerősítésére. Rossz volt a helyzetértékelés és megoldási javaslat is” – közölte a tárcavezető, és arra is kitért, hogy szerinte Magyarországon az inflációt a jegybank engedte el, és utána elsősorban a kormányzati beavatkozásoknak, az energiaválság megoldásának volt köszönhető a mérséklődése, és nem a monetáris lépéseknek. „Az igazságot kellene kitenni az asztalra” – jelentette ki. Matolcsy György kritizálta a nagy autóipari beruházásokat is, de a miniszter szerint ebben is tévedésben van az MNB elnöke, mert ezek a cégek munkahelyeket teremtettek, beruházást, technológiát hoztak, és ez még tovább tud épülni. „Azért mert megakadás van a zöld átállásban, ettől még jó dolgot választottunk. Ez egy visszafordíthatatlan folyamat” – mondta. Orbán Viktor kormányfő a hétvégén arról beszélt, hogy kell egy, a gazdasági és a költségvetési eszközöket egyszerre kézben tartó gazdasági csúcsminiszter, akinek a személye összefügg azzal, hogy a március 1-jén megüresedik a jegybankelnöki szék. A felvetésre, hogy ezt a posztot ő töltheti-e be, Nagy Márton azt mondta, „ezt a miniszterelnöktől kell megkérdezni, ő a felelős, de még messze vagyunk ettől”. Szerinte arra kell fókuszálni, hogy a gazdasági irányítás egy kézbe kerüljön, mert akkor gyorsan tud reagálni, és úgy véli, fontos lesz, hogy a jegybank és kormány között normális legyen a viszony, márpedig „nagyon jó munkamegosztás, partnerségi kapcsolatom van Varga Mihállyal”.  ",2024-09-09,"nagy"
"113","https://hang.hu/gazdasag/nagy-marton-szerint-az-akku-ujrahasznositas-a-versenykepesseg-kulcsa-167290","Nagy Márton szerint az akku-újrahasznosítás a versenyképesség kulcsa ","Nagy Márton nemzetgazdasági miniszter pekingi útjának kiemelt fontosságú állomásaként megbeszélést folytatott az Ipari és Információ Technológiai Minisztérium (MIIT) vezetőjével, Jin Zhuanglong miniszterrel – adta hírül a gazdasági tárca. A két miniszter egy éven belül most találkozott harmadszor. Tárgyalásuk fő témája az akkumulátor-újrahasznosítás volt, amely Nagy Márton szerint elengedhetetlen eleme a zöld átállásnak és így a magyar versenyképesség javításának. A két miniszter megállapodott, hogy a meglévő együttműködési megállapodást kibővítik az akkumulátor-újrahasznosítás témájával és egy munkacsoportot állítanak föl idén a két ország tudásának megosztása érdekében. A munkacsoport tagjai Magyarországról a témával foglalkozó szövetségek, egyetemek, az ágazatban működő hazai vállalatok mellett a Nemzetgazdasági Minisztérium lesz, miközben kínai oldalról az MIIT és az általa összeállított Fehér Listán szereplő vállalatok lesznek”.  ",2024-09-06,"nagy"
"114","https://hang.hu/gazdasag/otthonteremtes-adomentesen-hosszu-tavu-megtakaritasbol-167022","Otthonteremtés adómentesen, hosszú távú megtakarításból","A Gazdasági Kabinetben álláspontja szerint – amiről a nemzetgazdasági tárca számolt be –  a magyar gazdaság dinamikus növekedéséhez alapvetően egy dologra volna szükség: békeköltségvetésre. Ha ez így van, márpedig nagy nagyon úgy tűnik, akkor a korábbi nyilatkozatok alapján ennek valójában egyetlen feltétele van a magyar kormány szerint, jelesül az, hogy Donald Trump lehetőleg nyerje meg a választásokat az Amerikai Egyesült Államokban. A tárca közleménye szerint a békeköltségvetés részeként kiemelten támogatnák a magyar családokat, a vidéki fiatalokat és hazai kis- és középvállalkozásokat. Megvizsgálták az ülésen a gazdaság újraindításának a feltételeit is, s az úgynevezett „újraindítási akcióterv” szerint a 17-22 év közötti fiatalokat szakmunkáshitellel segítenék, növelnék a családi adókedvezményt, s újfajta módon támogatnák az otthonteremtést. Az elképzelés, hogy a hosszú távra lekötött megtakarításokat adómentesen lehessen felhasználni otthonteremtésre. Ennek részletei egyelőre nem ismertek.   ",2024-08-28,"nagy"
"115","https://hang.hu/gazdasag/ki-lesz-matolcsy-utodja-166997","Ki lesz Matolcsy utódja? ","Nem változtatott a jegybanki alapkamaton a Magyar Nemzeti Bank (MNB) Monetáris Tanácsa (MT), így az a következő döntésig továbbra is 6,75 százalékon áll. A keddi az első olyan eset tavaly május óta, hogy az MNB nem élt a kamatcsökkentés lehetőségével – az elmúlt 15 hónapban 18 százalékról fokozatosan húzták le a kamatot. Virág Barnabás, a jegybank alelnöke mindezt azzal magyarázta, hogy óvatosnak kell lenniük, mert az elmúlt évek inflációja úgymond „hosszú árnyékot vet” a magyar gazdaságra. A MT értékelése szerint az inflációs hajlam továbbra is érzékelhető a gazdaságban, a cégeknél azt tapasztják, hogy ha lehetőségük nyílik rá, akkor azonnal emelik az áraikat. A lakosság inflációs érzete jelenleg 6-8 százalék, szemben a júliusban mért 4,1 százalékos tényinflációval, a két tényező miatt a jövőben is szigorú és óvatos monetáris politikára van szükség. A jegybank ugyanakkor júliusban lassabb pénzromlásra számított – mint ismeretes, ekkorra 4,1 százalékra emelkedett az infláció, s néhány élelmiszer jelenősen megdrágult. Az MNB a kötelező akciók eltörlésének tudja be az infláció emelkedését. Arra számítanak ugyanakkor, hogy az augusztusi, szeptemberi 12 havi árindex is 4 százalék alatt marad, vagyis a mutató visszatér a jegybank 2-4 százalékos úgynevezett tolerancia sávjába. A drágulás tartós csökkentésére a jegybank 2025 első negyedéve után számít, ekkor térhet majd vissza a mutató az évi 3 százalékos inflációs cél alá – mondta Virág Barnabás. A jegybank vezetői arra számítanak, hogy az idén még egy, esetleg két kamatcsökkentés jöhet, amelynek mértéke egyenként 0,25 százalék lesz. Így az év végére 6,5 esetleg 6,25 százalékra csökkenhet az irányadó kamat.  A jegybank értékelése szerint a második negyedévben megállt a magyar gazdaság kilábalása a tavalyi recesszióból, hisz negyedéves alapon 0,2 százalékkal csökkent a GDP a KSH adatai szerint. A jegybank szerint a gazdasági növekedés kulcsa az üzleti bizalom helyreállítása, az, hogy végre meginduljanak a beruházások. Ehhez a gazdaságpolitika minden ágának kiegyensúlyozottságra, stabilitásra kell törekednie. Ide tartozik, hogy Matolcsy György MNB elnöki mandátuma jövő márciusban lejár, s egyelőre senkinek nincs halvány sejtelme sem arról, ki lesz az udódja Orbán Viktor egykori bizalmasának, aki az utóbbi pár évben – lényegében nagy Márton fölemelkedésével – súlyát és befolyását tekintve háttérbe szorult. Matolcsy ezzel párhuzamosan elkezdte élesen bírálni a kormány pénzügy- és gazdaságpolitikáját, leginkább azon elveket hangoztatva, amelyeket korábban már független elemzők is jeleztek. A konfliktus előzményéhez tartozik, hogy Nagy Márton, a jegybankelnök korábbi közvetlen munkatársa, 2020-ban lemondott az MNB-alelnöki pozícióról. Ez sokakat váratlanul ért. ám Nagy előbb Orbán Viktor gazdasági tanácsadója, majd minisztere, végül az egyik csúcsminisztere lett. Ebben a minőségében pedig nem hagy ki egyetlen alkalmat sem, hogy bírálja a jegybank vezetését, de Matolcsy Györgyöt sem kell félteni, ő is igen gyakran illeti súlyos szavakkal a Nagy-féle gazdaságpolitikát. A jegybankelnök idén a Budapesti Értéktőzsde díjátadóján pedig egyenesen azt mondta: „Ki kellett tennünk a jegybankból Nagy Mártont, mert ahogy a miniszterelnöknek elmondtam, jelentős szakmai hibákat vétett, elfogadhatatlan volt a vezetési stílusa, és a jegybank érdekeivel ellentétes működést is mutatott.” Valójában a kormány, elsősorban Nagy Márton és az MNB között meglehetősen komoly vita folyik arról, hogy miként kellene kezelni a válságot: a miniszter a fogyasztás felpörgetésére esküszik, még ha az istennek sem jön össze,  Matolcsy pedig sokkal inkább az inflációt próbálná letörni, akár azon az áron is, hogy a hitelpiac lassabban tér magához. Mindenesetre áprilisban – egy munkaebéd keretében – Matolcsy György és Nagy Márton áttekintette az ország gazdasági helyzetét és a gazdaságpolitika aktuális feladatait. A látványos találkozón (képünkön) a felek egyetértettek abban, hogy nemzetgazdasági érdek az alacsony infláció megőrzése, valamint – az egyensúly helyreállítása mellett – a fenntartható növekedés újraindítása. Közös álláspont volt, hogy a hazai növekedés magasabb fokozatba kapcsolása érdekében tovább kell erősíteni Magyarország versenyképességét. Ez persze, hírverés és békülékenység ide vagy oda, nem hozott hosszabb távú eredményt.  Ezt érzékelte a szocialista Tóth Bertalan is, aki az ellentmondásos helyzetre a Facebookon reagált: bejegyzésében azt írta, hogy „szegény Matolcsy Györggyel, a Magyar Nemzeti Bank (MNB) elvileg független elnökével, úgy látszik, az Orbán-kormány minden gazdaságért felelős minisztere összeakasztja a bajuszt. Tavaly Varga Mihály pénzügyminiszterrel volt folyamatos pengeváltásban, most pedig Nagy Márton nemzetgazdasági miniszter kritizálta azért, mert, mint mondta, az MNB »Küklopsz-üzemmódban« működik, semmi másra nem figyelnek, csak az inflációs céljukra”. A képviselő emlékeztet arra, hogy Nagy Márton hosszan sorolta a problémákat, többek között, hogy a jegybank nem támogatja kellő mértékben a kormány növekedési céljainak az elérését, nincs például célzott hitelösztönző programja. Tóth ezért azt kérdezte Matolcsy Györgytől: Küklopsz-üzemmódban működik-e a jegybank? Van-e lehetősége az MNB-nek célzott hitelösztönző programok indítására? A Költségvetési Tanács tagjaként mi a véleménye arról, hogy a kormány képtelen mind megtervezni, mind tartani a Tanács és az Országgyűlés által elfogadott költségvetést? Mi az álláspontja arról, hogy egyes állami beruházásokat ismételten el kellett halasztani, immáron 2027-ig? Végül: mit kellene tennie a Nemzetgazdasági Minisztériumnak a gazdasági problémák kezelése érdekében?   Azt nem lehet tudni, Matolcsy György válaszol-e a baloldali politikusnak, mindenesetre egy dologban bizonyosan mindenki egyetért: fura fintora lenne a sorsnak, ha épp Nagy Márton követné őt az elnöki székben, amire van esély – az új elnök érkezése pedig akár alapjaiban is érintheti a jegybank kamat- és antiinflációs politikáját. Ez a bizonytalanság szakemberek szerint óvatosságra inti a vezető pénzügyi köröket.   ",2024-08-28,"nagy"
"116","https://hang.hu/gazdasag/legalabb-300-milliard-forintnyi-beruhazast-halaszt-el-a-kormany-2025-ben-166984","Legalább 300 milliárd forintnyi beruházást halaszt el a kormány 2025-ben","Konkrét számot egyelőre még nem tudok mondani, de legalább 300 milliárd forintról lesz szó 2025-ben, ami későbbre tolódik. A Gazdasági Kabinet jelenleg is vizsgálja a beruházásokat – mondta Nagy Márton nemzetgazdasági miniszter az atv.hu-nak adott interjújában arra a kérdésre, hogy mennyi beruhását halaszt el a kormány jövőre. A kérdés maga úgy szólt, hogy Varga Mihály már bejelentett áprilisban egy 675 milliárdos „megszorítást” 2024-re a beruházásokra, most a 2025-ről 2026-ra, illetve 2027-re való halasztás hány száz milliárdos nagyságrendű lesz, és milyen fontos beruházásokat érint. A nemzetgazdasági miniszter erre úgy kezdte a választ, hogy „nincs szó megszorításról, hiszen ezek a beruházások egytől egyig támogatott, gazdasági és közpolitikai célokat szolgáló szükséges beruházások, amelyek nem elmaradnak, hanem átütemezésre kerülnek”. Majd ezt követően közölte a 300 milliárdos számot. Azt is hozzátette, hogy a kiadások eltolása mellett az extraprofitadók későbbi kivezetésére is szükség lesz ahhoz, hogy kezeljék a költségvetés kiadásait.   
            16,8 százalékkal kevesebb beruházás volt a második negyedévben, mint tavaly ilyenkor.         „A családi adókedvezmények mértékét megduplázzuk és vizsgáljuk egy szakmunkáshitel elindításának lehetőségét is” – közölte a miniszter. A részletekről szólva ezt mondta: „A tervek szerint a 17-22 év közötti szakképző iskolát, vagy szakgimnáziumot elvégzett fiatal munkába állást követően 10 éves futamidejű, szabad felhasználású hitelt vehetne fel, amennyiben vállalja, hogy Magyarországon él és dolgozik. Ezt lehet pályakezdési támogatásnak is tekinteni.” A kkv-k kapcsán azt mondta, hogy akár egy beruházás 50 százalékát is megfinanszíroznák vissza nem terítendő forrással. „Itt pályázati rendszerben gondolkodunk” – tudatta. Azt is elárulta: „ennek a munkának az előmozdítása érdekében miniszterelnök úrral egyeztetek egy új kkv fejlesztési államtitkárság felállításáról”.   ",2024-08-27,"nagy"
"117","https://hang.hu/gazdasag/lesujto-adat-a-beruhazasokrol-a-covid-valsag-melypontjan-volt-hasonlo-166812","Lesújtó adat a beruházásokról, a Covid-válság mélypontján volt hasonló","A nyers adat szerint 16,8, szezonálisan kiigazított számok alapján 14,5 százalékkal kevesebb beruházás volt Magyarországon az idei második negyedévben, mint tavaly ilyenkor – közölte a Központi Statisztikai Hivatal. A beruházási mutató már másfél éve folyamatosan esik, de ilyen csökkenést még nem láttunk a mostani lejtmenetben – emlékeztet a Hvg.hu. Összességében az elmúlt majdnem nyolc év legrosszabb adata ez, utoljára a 2016. negyedik negyedéves volt ennél gyengébb. De annak inkább technikai oka volt: 2015 végéig kellett az akkori EU-s költségvetési ciklus projektjeit lezárni, úgyhogy jól megpörgették a beruházásokat, majd 2016-ban lett egy nagy visszaesés. A mostani mínusz sokkal inkább mutatja, hogy mekkora bajok vannak a magyar gazdasággal. Ha pedig nem a tavalyihoz, hanem az eggyel korábbi negyedévhez viszonyítunk, akkor az jön ki, hogy január-március óta 7 százalékkal visszaestek a beruházások – ennél durvább zuhanást egyszer mértek, 2020 április–júniusában, amikor a Covid első hulláma alatt állóra fékezett a gazdaság, akkor volt 9,4 százalékos a negyedéves visszaesés. A KSH annyit írt, hogy a legnagyobb mértékben a feldolgozóipar, a szállítás, raktározás, valamint a kereskedelem vetette vissza a beruházásokat. A közigazgatás, az energiaipar és az ingatlanszektor volt az, ahol egy kicsit nőtt a beruházási aktivitás, de ez sem tudta menteni a tragikus összképet. Az adat egy nappal az után érkezett – emlékeztet a portál –, hogy Nagy Márton az Indexnek arról beszélt: még jobban vissza kell fogni az állami beruházásokat. Mivel a nagy kamatkiadások miatt cash flow-problémák vannak, az állami beruházásokat „eltoljuk” – magyarázta a gazdasági miniszter. Mint mondta, a minisztériuma azt vizsgálta, hogy 2024-ről az egymilliárd forint feletti beruházásokat 2025-2026-ra toljanak, most pedig azt számolják, hogy miként tudnak eltolni újabb beruházásokat 2025-ről 2026-2027-re. Vagyis a beruházások állami részéből rengeteg kiesik most is és ki fog esni a közeljövőben is, maradnának a vállalatok, amelyekben reménykedni lehet. Csakhogy a cégek sem igazán mernek új beruházásokra költeni. Gulyás Gergely az adatokról azt mondta a kormányinfón: a magyar növekedés a legjobbak között lesz, de nem olyan erős, mint ahogyan azt vártuk. A magyar gazdaság ettől még az EU első harmadában lesz a 2 százalékos növekedéssel. Ez is bővülés és mutatja a magyar gazdaság erejét, jövőre pedig még ennél is nagyobb lesz – tette hozzá.   ",2024-08-22,"nagy"
"118","https://hang.hu/gazdasag/ismet-recesszioban-a-gazdasag-166149","Ismét recesszióban a gazdaság","Magyarország bruttó hazai termékének volumene az idei év II. negyedévében a nyers adatok szerint 1,5 százalékkal, a szezonálisan és naptárhatással kiigazított és kiegyensúlyozott adatok szerint 1,3 százalékkal haladta meg az előző év azonos időszaki értéket. Az előző negyedévhez képest viszont a gazdaság teljesítménye 0,2 százalékkal csökkent –közölte a KSH, vagyis a magyar gazdaság recesszióban van.   A gazdasági teljesítmény növekedéséhez legnagyobb mértékben az építőipar és az ingatlanügyletek nemzetgazdasági ágak teljesítménye, valamint a termékadók és -támogatások egyenlegének alakulása járult hozzá. Ugyanakkor a Központi Statisztikai Hivatal (KSH) jelentése szerint a gazdasági növekedést fékezte a “nemzetgazdaság egészében nagy súlyt képviselő ipar hozzáadott értékének csökkenése.  Az első fél évben a gazdaság teljesítménye a nyers adatok szerint 1,3, a szezonálisan és naptárhatással kiigazított és kiegyensúlyozott adatok szerint 1,5 százalékkal felülmúlta az előző év azonos időszakáét. Az I. negyedévben a gazdaság teljesítménye a kiegyensúlyozott adatok szerint 1,7 százalékkal haladta meg az előző év azonos időszakában mértet. Akkor az előző negyedévhez képest pedig a gazdaság teljesítménye 0,8 százalékkal nőtt. Elemzők éves viszonylatban 2,5 százalékos, míg negyedéves bázison 0,5 százalékos növekedést jósoltak, a mostani adat tehát mindenképpen negatív meglepetés. Mindezt persze előrevetítette Nagy Márton nemzetgazdasági miniszter, aki a múlt héten az InfoRádióban arról beszélt, hogy  – idézzük – „azt vártuk, hogy az első negyedévhez képest lesz további javulás, de úgy tűnik, főként az ipar miatt, hogy ez veszélyben van"". Hozzátette: „az iparon belül az exportdinamika jelentős visszaesést mutat, ez mindenképpen meglepő, hogy ilyen gyenge a külső kereslet”. Szerinte mindennek az oka az európai versenyképességen múlik és az európai elektromos autózásra való átállásban kereshető, amelynél „nagyon erőteljes bizonytalanságot látunk”, mert míg a franciák teljesen ráálltak erre, a németek „ide-oda rángatják a kormányt”, hol támogatásukat jelzik az elektromos átállásra, hol nem. A magyar soros elnökség letett az asztalra egy, az összeurópai elektromos autózás átállását segítő programot a versenyképességi kezdeményezéseken belül, meglátjuk, hogy milyen fogadtatásra talál majd. Ő azt látja, hogy a németek is hajlanak arra, hogy valamilyen formában visszavezessenek egy támogatási programot, főleg a vállalatok körében.   ",2024-07-30,"nagy"
"119","https://hang.hu/gazdasag/nagy-marton-behivatta-az-uzemanyag-kereskedoket-165565","Nagy Márton behívatta az üzemanyag-kereskedőket","A magas üzemanyagárak miatt behívatta a magyar üzemanyag-kereskedőket, a Magyar Ásványolaj Szövetséget és a Független Benzinkutak Szövetségét Nagy Márton – írta meg az Index. A miniszter azonnali lépéseket vár, hogy „ezt az elfogadhatatlan és igazságtalan helyzetet megszüntessék”. Nagy arra hivatkozott, hogy a kormány korábban letörte az árakat, ezért április óta 30-32 forinttal olcsóbban lehet tankolni. Viszont az üzemanyag-kereskedők árpolitikája veszélyezteti szerinte az eredményt. A politikus problémának tartja, hogy a magyar üzemanyagár a szomszédos országok átlaga felett van: a benzin nyolc, a gázolaj pedig tizenöt forinttal drágább. A 95-ös benzin ára ez alapján 618, a dízelé pedig 631 forint. Nagy Márton belebegtette, hogy ha az árak nem kezdenek a szomszédokéihoz közelíteni, akkor a kormány szabályozói eszközökkel avatkozik majd be. A miniszter egyébként áprilisban is felvetette már: újabb üzemanyagárstop jöhet. Akkor viszont még arra jutott nem sokkal később, hogy a kereskedők alkalmazkodtak a kéréséhez. A 95-ös benzin árát ezután 616, a gázolajét 607 forintra vitték le.  ",2024-07-08,"nagy"
"120","https://hang.hu/gazdasag/orban-reggeli-interjuja-utan-nagy-marton-maris-berendelte-a-hungarocontrol-vezetojet-165483","Reptéri káosz: Orbán reggeli interjúja után Nagy Márton egyből berendelte a HungaroControl vezetőjét  ","Nagy Márton nemzetgazdasági miniszter szerint azonnali beavatkozásra van szükség a légiközlekedésben, miután péntek reggel Orbán Viktor felháborítónak nevezte a kialakult helyzetet. Az elmúlt hetekben és napokban jelentőssé váltak a repülőjárat késések. Méltatlan helyzetek, gyalázatos körülmények alakultak ki, amelyet családok és turisták százainak kellett elszenvedniük. A 21. században megengedhetetlen, hogy az utasok hosszú órákat rostokoljanak a reptéren úgy, hogy nem kapnak megfelelő tájékoztatást és ellátást – olvasható a tárca közleményében. – Ez tarthatatlan, azonnali és összehangolt cselekvésre van szükség – szögezi le Nagy Márton. Orbán Viktor miniszterelnök elvárásainak megfelelően Nagy Márton nemzetgazdasági miniszter a helyzet mielőbbi felszámolása érdekében berendelte a HungaroControl vezetőjét, és arra fogja kéri, hogy azonnal készítsen intézkedési tervet a kialakult anomáliák kezelése érdekében. A nemzetgazdasági miniszter egyben üdvözölte, hogy a fogyasztóvédelmi hatóság kiemelten vizsgálja a légitársaságok tevékenységét, és további határozott lépéseket vár el a légitársaságokkal kapcsolatos elfogadhatatlan anomáliák megszüntetése érdekében. Mindezeken túlmutatóan a miniszter arra kéri a Budapest Airport Zrt.-t, hogy biztosítson megfelelő eszközöket és infrastruktúrát ahhoz, hogy az utasokat a lehető legkisebb kellemetlenség érje, komfortérzetük minél magasabb legyen. Szükség esetén pedig – annak ellenére, hogy ez nem az ő feladata – lássa el élelmiszerrel és ivóvízzel a késést elszenvedő, sokszor kisgyermekes családokat és turistákat.  ",2024-07-05,"nagy"
"121","https://hang.hu/gazdasag/kiderult-kik-fogjak-vezetni-a-budapest-airportot-165127","Kiderült, kik fogják vezetni a Budapest Airportot","Június 6-án jelentette be Nagy Márton gazdasági miniszter, hogy az állam megszerezte a Budapest Airport üzemeltetési jogait 3,1 milliárd euróért (azaz 1200 milliárd forintért), a 24.hu pedig a cégadatok alapján arról írt, hogy már ugyanazon a napon döntés született arról, kik ülnek az igazgatóságba és a felügyelőbizottságba Az állam a Corvinus Nemzetközi Befektetés Zrt.-n keresztül 80 százalékos tulajdoni hányadot szerzett, a fennmaradó rész a világ legnagyobb reptér-üzemeltetőjéhez, a francia Vinci Airports-hoz került. A 24.hu cikke szerint az igazgatóság elnöke Lóga Máté, aki a nemzetgazdasági minisztérium gazdaságfejlesztésért és nemzeti pénzügyi szolgáltatásokért felelős államtitkára. Korábban a Miniszterelnöki Kabinetirodában és a jegybankban is tevékenykedett. Igazgatósági tag lett Parragh László a Magyar Kereskedelmi és Iparkamara (MKIK) elnöke és Mol Nyrt. igazgatósági tagja. A testület tagja még Antal Ferenc, a nemzetgazdasági minisztérium stratégiai tranzakciókért felelős helyettes államtitkára, aki korábban olyan tanácsadó cégeknél dolgozott, mint KPMG és a Deloitte. És igazgatósági tag lett Guller Zoltánból is, aki a Magyar Turizmus Ügynökség Zrt. igazgatósági elnöke és a Digitális Magyarország Ügynökség Zrt. vezérigazgatója.  ",2024-06-20,"nagy"
"122","https://hang.hu/gazdasag/bejelentest-tett-a-kormany-az-uzemanyagarakrol-163898","Bejelentést tett a kormány az üzemanyagárakról","Megállapította a kormány a mai ülésén, hogy a jelenlegi csökkentésekkel elértük a szomszédos országok átlagárát az üzemanyagárak esetében – jelentette be Nagy Márton nemzetgazdasági miniszter szerdai sajtótájékoztatóján. A kormány elfogadta a kereskedők javaslatát, és úgy döntött, hogy az üzemanyag árának referenicaértéke a szomszédos országok üzemanyagárának átlaga lesz – mondta. Ha szabad így mondani, rend van, de ennek fenn is kell maradnia. Továbbra is vizsgálni fogjuk az árakat, kéthetente rá fogunk nézni – mondta. A kormány úgy látja, hogy elégségesnek bizonyult a közbelépése. „Ezzel együtt úgy gondoljuk, hogy a kereskedők az árcsökkentéseket a marzsukban le tudják nyelni, ezért nem kényszerülnek veszteséges működésre. Úgy gondoljk, hogy a bevatakozás sikeres volt, azt szeretnénk, ha a következő időben is erős referenciapontként szolgálna a szomszédos országok átlaga” – tette hozzá Nagy Márton. Nagy Márton hangsúlyozta, az elmúlt hetekben az üzemanyagkereskedők alkalmazkodtak a kormány kéréséhez, és szerdán reggel is árcsökkentést jelentettek be. Eszerint péntektől a 95-ös benzin átlagára 616 forintra, a gázolajé pedig 607 forintra mérséklődik.  Ez azt jelenti, hogy a 95-ös benzin átlagára az áprilisi csúcshoz képest 34 forinttal, 5 százalékot meghaladó mértékben csökkent. A gázolaj ára a februári csúcsértékhez viszonyítva 54 forinttal, 8 százalékot meghaladóan csökkent – sorolta a nemzetgazdasági miniszter. Nagy Márton két hete jelentette be, hogy a kormány időt ad a piaci szereplőknek arra, hogy áraikat önkéntes alapon igazítsák a régiós átlaghoz, amit a KSH közöl péntekenként. Álláspontjuk szerint gázolaj esetén még 10, benzinnél pedig 27 forint volt az eltérés a régiós átlaghoz képest. Azt mondta akkor, hogy két hét múlva újra előveszik ezt a kérdéskört, és ha ez nem történik meg, akkor keményen be fognak avatkozni. A Portfolio megjegyzete, hogy a múlt heti árak alapján 635 és 627 forint volt a régiós átlag, a magyar árak már ez alatt tartózkodnak azóta, kérdés ugyanakkor, hogy a régiós országokban hogyan változott az ár az elmúlt napokban. A holtankoljak.hu azt írta, hogy péntektől a benzin nagykereskedelmi ára bruttó 8 forinttal kerül majd kevesebbe, a gázolajért pedig bruttó 5 forinttal fizetnek alacsonyabb árat a benzinkutak.  
            Bujdos Eszter, a Holtankoljak.hu ügyvezetője szerint a Mol viselkedésén sok múlik. Ellátási gondokra egyelőre nem számít, de az egyensúly attól is függ, lesz-e benzinársapka, és milyen részletszabályokkal.          ",2024-05-08,"nagy"
"123","https://hang.hu/gazdasag/gyorsan-racafolt-az-elet-nagy-martonra-163887","Gyorsan rácáfolt az élet Nagy Mártonra","2024 márciusában az ipari termelés volumene 10,4, munkanaphatástól megtisztítva 2,8 százalékkal elmaradt az egy évvel korábbitól – közölte szerdán első becslése alapján a Központi Statisztikai Hivatal (KSH). A jelentős eltérést a nyers adathoz képest az okozza, hogy idén hárommal kevesebb munkanap volt, mint 2023 márciusában. Az előző hónaphoz, februárhoz mérten 3,0 százalékkal mérséklődött a szezonálisan és munkanappal kiigazított ipari kibocsátás. A KSH megjegyezte, a feldolgozóipari alágak mindegyikében csökkent a termelés volumene az előző év azonos hónapjához viszonyítva. A legnagyobb súlyú alágak közül a járműgyártásban, valamint a villamos berendezés gyártásában jelentős visszaesés következett be, míg az élelmiszer, ital és dohánytermék gyártása kevésbé csökkent. Az ipari termelés az év első három hónapjában 4,1 százalékkal kisebb volt, mint 2023 azonos időszakában. Az ipari termelés márciusi részletes adatait május 15-én közli második becslése alapján a KSH. Az Mfor gyorsértékelése szerint a visszaesés oka nagy valószínűséggel a fő export célországunk, Németország gyengélkedése. Hozzátették, a mostani negatív ipari adat egyúttal cáfolja a Nagy Márton vezette Nemzetgazdasági Minisztérium múlt havi hurráoptimista közleményét, melyben a februári ipari adatokat „jelentős fordulat” és „rendkívül pozitív eredmény” jelzőkkel illették. Virovácz Péter ezzel kapcsolatban kiemelte, beigazolódott februári elemzésükben az a kitétel, mely szerint „egy fecske nem csinál nyarat, vagyis a februári felpattanást egyelőre érdemes még visszafogottabb örömmel fogadni”. „Nem trendfordulót láttunk, csupán egy egyszeri megugrást a termelési szintben, amit márciusban egy hasonló mértékű korrekció követett” – írta most az elemző. Sokatmondó, míg a szakértők óvatosabban fogalmaztak a februári pozitív meglepetésről, a kormányzat már akkor megelőlegezte magának a sikert – tette hozzá a gazdasági portál.  ",2024-05-08,"nagy"
"124","https://hang.hu/gazdasag/itt-a-kormany-bejelentese-az-uzemnyagarakrol-163523","Itt a kormány bejelentése az üzemanyagárakról","A mai kormányülésen a kabinet úgy döntött, hogy a kormány felszólítja az üzemanyag-kereskedőket, hogy áraikat önkéntes alapon igazítsák a régiós átlaghoz – jelentette be szerdai rendkívüli sajtótájékoztatóján Nagy Márton nemzetgazdasági miniszter.  Ez azt jelenti, hogy főként két üzemanyagár esetén, a 95-ös benzin és a gázolajár esetén érvényre kell juttatni azt, hogy az áraknak vissza kell térniük a régiós átlaghoz – tette hozzá. Ez a KSH heti tájékoztatóin fog alapulni, mindig péntek reggel közölnek, hogy mi a régiós referenciaár. Egy hete volt az első ilyen közlés, és Nagy Márton elmondása szerint már látszott is a hatása, a Mol is már többször csökkentette a héten az árat. A kormány megállapította, hogy mindez kedvező változás, de még nem elég. Gázolaj esetén még 10, benzinnél pedig 27 forint az eltérés a régiós átlaghoz képest. Ezért nyomatékosan kéri a kereskedőket, hogy a régiós árakat érjék el a lehető legrövidebb időn belül. A kormány erre két hetet ad, ekkor újra előveszik ezt a kérdéskört, és ha ez nem történik meg, akkor keményen be fognak avatkozni – mondta. Mint arról lapunk is beszámolt, Nagy Márton pénteken jelentette be, hogy tanulmányozzák a KSH által összegyűjtött nemzetközi üzemanyagárakat. A statisztikai hivatal adatai azt mutatják, a 95-ös benzin ára 3,2 százalékkal, a gázolaj 5 százalékkal magasabb, mint a régiós átlag. A politikus azt mondta, a kormány azért veszi napirendre a kérdést, mert korábban a Mol és a Magyar Ásványolaj Szövetség képviselőivel arról állapodtak meg, hogy a magyar üzemanyagáraknak a régiós középmezőnyben kell lenniük. A miniszter az üzemanyagár-stop ismételt bevezetését is elképzelhetőnek tartotta. Lapunk korábban kérdezte a Független Benzinkutasok Szövetségét, amelynek elnöke óva intett attól, hogy a kormány újra a benzinárstop eszközéhez folyamodjon. Egri Gábor szerint nem szabad olyan, nem piackonform intézkedésekkel belenyúlni az üzemanyagárakba, és olyan intézkedéseket hozni, amelyek ellehetetlenítik a kis- és közepes vállalkozásokat az ágazatban. Egri szerint az sem világos, mire alapozza a KSH az általa közölt nemzetközi adatokat. Álláspontjuk szerint a közel 50 százalékos adószint bőven ad lehetőséget az árak csökkentésére, ezért nem azt a minimális kiskereskedelmi árrést kellene megsarcolni, amelyből több mint hatvan tételt – például iparűzési adót, bért, társadalombiztosítási járulékot, építményadót, telekadót – kell kifizetni a vállalkozásnak. – A magyarországi 27 százalékos ÁFA eleve generálja azt az árkülönbséget, amennyivel magasabb a benzin ára Szlovéniában vagy Horvátországban, mint idehaza. Ezen kívül változott a különadó mértéke, és az árbevétel alapján állapítják meg az üzemanyag-kiskereskedelemben, a benzinkutak lényegében arra vannak kényszerítve, hogy elkerüljék az 500 millió forintos árbevételt, ami után már 3 százalékos az adókulcs. Emellett Magyarországon januárban 41 forinttal emelkedett az üzemanyagok jövedéki adója, ezt az adómértéket 425 forintos euróárfolyamhoz állapították meg, az euró árfolyama azonban jelenleg ennél jóval alacsonyabb a szinten van – mutatta be a hazai adókörnyezetet – mondta Bujdos Eszter, a Holtankoljak.hu ügyvezetőja a Magyar Hangnak.  
            Pedig lenne mozgástér. A jövedéki adó csökkentésével 10-15 forintot is lehetne faragni a benzin és a gázolaj jelenlegi árszintjén.          ",2024-04-24,"nagy"
"125","https://hang.hu/gazdasag/nagy-marton-azt-javasolja-a-kormanynak-hogy-avatkozzon-bele-az-uzemanyagarakba-163485","Nagy Márton azt javasolja a kormánynak, hogy avatkozzon be az üzemanyagárakba ","A kormány szerdán dönt majd az üzemanyagárak esetleges szabályozásáról, Nagy Márton nemzetgazdasági miniszter pedig az Index kérdésére a tárca sajtótájékoztatóján azt mondta: „a beavatkozást fogom javasolni holnap a kormánynak”. Javaslatának és így az intézkedés konkrétumainak kialakítása még zajlik.  „A régiós átlag nagyon fontos szerepet kap a javaslatban, hogy a korábbi egyezségünket betartassuk” – idézi a minisztert a portál. Mint arról lapunk is beszámolt, Nagy Márton pénteken jelentette be, hogy tanulmányozzák a KSH által összegyűjtött nemzetközi üzemanyagárakat. A statisztikai hivatal adatai azt mutatják, a 95-ös benzin ára 3,2 százalékkal, a gázolaj 5 százalékkal magasabb, mint a régiós átlag. A politikus szerint a kormány azért veszi napirendre a kérdést, mert korábban a Mol és a Magyar Ásványolaj Szövetség képviselőivel arról állapodtak meg, hogy a magyar üzemanyagáraknak a régiós középmezőnyben kell lenniük. A miniszter az üzemanyagár-stop ismételt bevezetését is elképzelhetőnek tartja. A Nemzetgazdasági Minisztériumban sajtótájékoztatóján arról is beszélt, hogy „a régiós átlaghoz képest a magas árakat nem az adótartalom indokolja”. A lap szerint a miniszter nem fél attól, hogy a kormány beavatkozása ellátási problémákat okozhat, illetve Nagy Márton úgy véli, az, hogy csökkentik a két üzemanyagfajta profittartalmát, nem azt jelenti, hogy a kiskereskedőknek veszteségesen kell az üzemanyagokat értékesíteni. „Kibontjuk az árakat, és megnézzük, hogy ki a hibás. Aki a hibás, az fog fizetni” – tette hozzá. A tárca egyébként kedden egy közleményt is kiadott arról, hogy a családok azért nem fogyasztanak eleget, mert kénytelenek többet fizetni az üzemanyagért. Mint a közleményben írják, a tavalyi üzemanyagárakhoz képest a benzin esetében 64, a gázolaj esetében pedig 76 forinttal kell többet fizetni literenként. Ez a 11 és 13 százalékos áremelkedés önmagában mintegy 0,6-0,7 százalékponttal emelte meg az inflációt éves alapon, és ez hátráltatja a fogyasztás helyreállítását.  Lapunk korábban 
            Egri Gábor szerint eljött az ideje annak, hogy a marketing alapú kormányzást tényalapú kormányzás váltsa fel.            ",2024-04-23,"nagy"
"126","https://hang.hu/gazdasag/nagy-marton-bejelentette-a-kormany-jovo-heten-targyalja-kell-e-megint-benzinarstop-163405","Nagy Márton bejelentette: a kormány jövő héten tárgyalja, kell-e megint benzinárstop","Jövő héten ül össze a kormány, hogy döntsön az üzemanyagárak letöréséről, mivel régiós összehasonlításban felfelé lógnak ki a magyarországi benzin- és gázolajárak. Az sincs kizárva, hogy újra benzinárstopot vezessenek be – ismertette Nagy Márton nemzetgazdasági miniszter pénteken a Portfolio szerint.  A miniszter arról is beszélt, hogy az üzemanyagárakról készített statisztikát mostantól minden pénteken közzéteszi majd a KSH, és ez azt fogja mutatni, hogyan alakulnak a hazai árak a régió más országaihoz képest. A friss adatok szerint például míg a magyar átlag 640 forint, addig a régiós csak 620.  ",2024-04-19,"nagy"
"127","https://hang.hu/gazdasag/nagy-marton-a-benzinar-miatt-figyelmeztette-a-mol-es-a-magyar-asvanyolaj-szovetseg-kepviseloit-163195","Nagy Márton az üzemanyagárak miatt figyelmeztette a Mol és a Magyar Ásványolaj Szövetség képviselőit","A magas üzemanyagárak miatt a nemzetgazdasági miniszter berendelte irodájába a Magyar Ásványolaj Szövetség és a Mol képviselőit, közölte a tárca. A tárgyaláson a felek áttekintették a belföldi üzemanyag-ellátásra és az üzemanyagok árára ható nemzetközi eseményeket és gazdasági folyamatokat. Jelenleg a benzin 644 forintba, a gázolaj 658 forintba kerül literenként. Az MTI beszámolója szerint Nagy Márton ez alapján megállapította, hogy a régiós átlagnál 7-9 százalékkal drágább a benzin és a gázolaj Magyarországon. A miniszter felhívta a figyelmet arra a korábbi megállapodásra, miszerint az üzemanyagáraknak a régiós középmezőnyben kell lenniük. Ennek alapján figyelmeztette az ágazati szereplőket arra, hogy nem tartják be a vállalásaikat. Hangsúlyozta: határozott elvárás, hogy az üzemanyagáraknak – teljesítve a megállapodást – a lehető leghamarabb a régiós középmezőnybe kell kerülniük. Nagy Márton tájékoztatta a feleket, hogy ennek érdekében a Központi Statisztikai Hivatal (KSH) a közeljövőben olyan nyilvános, a regionális üzemanyagárakat monitorozó rendszert alakít ki, amely rendszeresen bemutatja az árkülönbségeket, így referenciapontként fog szolgálni a megállapodás betartására, nyomonkövetésére és ellenőrzésére vonatkozólag.  ",2024-04-11,"nagy"
"128","https://hang.hu/gazdasag/nagy-marton-magyarazza-orbant-a-napokon-belul-nehany-het-163106","Nagy Márton magyarázza Orbánt: a napokon belül az néhány hét","Bár Orbán Viktor hétfőn váratlanul bejelentette a parlament ülésén, mintegy mellékesen, hogy napokon belül újra többségi állami tulajdonba kerül a Budapest Airport, most úgy tűnik, ez mégsem így lesz. „Napokon belül, reményeink szerint, napokon belül a Ferihegyi reptér visszakerül többségi állami tulajdonba” – mondta Orbán Viktor hétfőn a parlamentben az LMP-s Kanász-Nagy Máté a kormány Budapest-politikáját bíráló azonnali kérdésére válaszolva. A bejelentést nagy taps fogadta a kormánypárti padsorokból. Ezek után az atv.hu megkérdezte kedd reggel Nagy Márton nemzetgazdasági minisztert egy konferencián, hogy rajta lesz-e a pecsét a héten, „napokon belül”, a Budapest Airport visszavásárlási szerződésén, 80 százalékot vesz-e meg a magyar állam, és 774 milliárd lesz-e a vételár. Nag Márton erre azt mondta, hogy azt meg tudja erősíteni, hogy 80 százalék–20 százalék a vásárlás a magyar és a francia részről. A miniszter arra  kérdésre, hogy a magyar tulajdoni rész majd lemegy-e 51 százalékra, azzal reagált, hogy „ha megtörténik a deal”, akkor lemegy a magyar részesedés, tárgyalásokat kezdenek ugyanis a katari befektetővel, a QIA-val. „A katari QIA közben is be akart lépni, de mi azt mondtuk, most először zárjuk le ezt a dealt, aláírjuk a szerződést”, és utána lehet tárgyalást folytatni – mondta. „A reptér meg lesz véve” – fogalmazott a mikorra vonatkozó kérdésre, de türelmet kért. A Budapest Airport visszavárlását a rendszerváltás óta eltelt időszak legnagyobb deal-nek nevezte. A visszavásárlás, a szerződés aláírása egy technikai  kérdés, a „napokon belül” az  lehet 2 hét, de egy hónap is. „Maradjunk annyiban, hogy a közeljövőben” ez megtörténik – jelentette ki, hozzátéve, hogy a jogászok megfeszítve dolgoznak, a „paper work” van már csak hátra, a tulajdonosi és a finanszírozói szerződés végleges változatára várnak. Az árra vonatkozó kérdésre úgy felelt, hogy „jó ár lesz”, valószínűleg kevesebb mint amennyi a sajtóban megjelent. Tavaly közölte a kormány, hogy vissza akarja szerezni a Budapest Airportot. A miniszterelnök a karácsony előtti kormányinfón már egyszer arról beszélt, hogy a repülőtér megvásárlását befejezett ügynek gondolja, és csak technikai részleteket kell tisztázni. Azt mondta akkor is: a vásárlást illetően a következő napokban várható bejelentés. Aztán azóta sem történt semmi, a Nemzetgazdasági Minisztérium április 3-án, a 444 cikkére reagálva aztán azt közölte, hogy a repülőtér visszavásárlása továbbra is ütemezetten halad, a tranzakció a végső fázisában jár. De a portál összegyűjtötte, hogy január elején a miniszter arról beszélt, hogy nagyon közel van a végleges megállapodás, de tavasszal jöhet össze az üzlet, aztán február elején azt mondta, hogy akár már februárban, végül márciusban már úgy fogalmazott, szintén az ATV-nek, hogy „nyárra biztosan meglesz”.  ",2024-04-09,"nagy"
"129","https://hang.hu/gazdasag/a-kormany-feljelenti-a-spart-163085","A kormány feljelenti a Spart","Jogi lépések lesznek, az igazságügyminiszter fog eljárni – mondta Nagy Márton az ATV kérdésére egy hétfői sajtótájékoztatón arra, hogy feljelenti-e a kormány a Spart. Hozzátette: az Európai Bizottság egyelőre csak vizsgálja, hogy indítson-e vizsgálatot a Spar panasza miatt a kiskereskedelmi különadóról. „A jogi lépések nem megkerülhetőek” – fogalmazott Nagy Márton. A miniszter arra a kérdésre, hogy az osztrák anyacéget fogják-e jogi úton megtámadni, nem pedig a Spar Magyarországot, azt mondta: „több szinten történt sértő állítás”. Az EU elfogadta a kiskereskedelmi különadót, a magyar kormánynak adott igazat korábban. Az Európai Bizottság egyelőre azt vizsgálja a panaszlevél kapcsán, hogy indítson-e vizsgálatot – mondta Nagy Márton az ATV kérdésére. A szavaiból az derült ki: már sok „feljelentés volt” emiatt az uniónál, ez most egy újabb, a kormány nem vonja vissza ezért a kiskereskedelmi adót.   A Spar márciusban panaszolta be az Európai Bizottságnál a magyarországi kiskereskedelmi különadót. Az anyavállalat vezetője, Hans Reisch úgy fogalmazott: nyíltan megmondták nekik, hogy a magyar állam részesedést szeretne a vállalatukban. Elmondása szerint közölték, hogy ha ezt engedik, sokkal könnyebb lesz a dolguk. A kormány akkor tagadta ezt.  ",2024-04-08,"nagy"
"130","https://hang.hu/gazdasag/nemetek-altal-visszadobott-projekteket-tamogat-magyarorszag-a-boszniai-szerb-koztarsasagban-163033","Németek által visszadobott projekteket támogat Magyarország a Boszniai Szerb Köztársaságban","A magyar kormány jóváhagyta, hogy 140 millió euró értékben támogasson infrastrukturális és energetikai fejlesztéseket a boszniai Szerb Autonóm Köztársaságban. Ezt a döntést Radovan Viskovic, a régió miniszterelnöke, és Nagy Márton, Magyarország gazdasági minisztere közösen jelentette be pénteken – számolt be a Reuters alapján a Portfolio. A finanszírozásra kiválasztott projektek közé tartozik egy hulladékgazdálkodási beruházás és szél- valamint napelemparkok létrehozása. Ezek a projektek korábban német támogatást élveztek, azonban azokat visszavonta Berlin Milorad Dodik boszniai szerb elnök nacionalista törekvései miatt. A beruházásokban három magyar vállalat – a Veolia, az MVM és az Alteo – vesz részt.  Orbán Viktor miniszterelnök kiemelte a boszniai régió gazdasági potenciálját és Magyarország szándékát arra, hogy részt vegyen ennek kiaknázásában. Orbán emellett elítélte a boszniai ügyekbe való külső beavatkozást és támogatását fejezte ki az ország EU-integrációjának elősegítésére.  ",2024-04-05,"nagy"
"131","https://hang.hu/gazdasag/leult-egymassal-matolcsy-gyorgy-es-nagy-marton-162989","Leült egymással Matolcsy György és Nagy Márton","Aktuális gazdasági kérdésekről egyeztetett Matolcsy György és Nagy Márton – jelezte közleményében a Nagy vezette Nemzetgazdasági Minisztérium csütörtökön.  – Csütörtökön munkaebéd keretében Matolcsy György és Nagy Márton áttekintette az ország gazdasági helyzetét és a gazdaságpolitika aktuális feladatait. A felek egyetértettek abban, hogy nemzetgazdasági érdek az alacsony infláció megőrzése, valamint – az egyensúly helyreállítása mellett – a fenntartható növekedés újraindítása. Közös álláspont volt, hogy a hazai növekedés magasabb fokozatba kapcsolása érdekében tovább kell erősíteni Magyarország versenyképességét. A vezetők megegyeztek, hogy a két intézmény közötti eddigi szakmai együttműködés melletta jövőben stratégiai kérdésekben is további személyes egyeztetést tartanak – írták közleményükben. Kézfogós kép is készült a politikusokról, akiknek egyébként a hírek szerint évek óta feszült a viszonya.  ",2024-04-04,"nagy"
"132","https://hang.hu/gazdasag/nagy-marton-a-sparrol-ez-kovetkezmenyekkel-fog-jarni-162727","Nagy Márton a Sparról: Ez következményekkel fog járni","Újabb magyar kormánytag állt bele a Sparba a nyilvánosság előtt. Ezúttal Nagy Márton gazdasági miniszter üzent az osztrák üzletláncnak. A történtek előzménye, hogy a közelmúltban az üzletlánc osztrák vezetője arról beszélt, hogy a magyar kormány részesedést kívánt szerezni a társaság magyar leányvállalatában, ennek fejében könnyebb lenne a cég helyzete. Nagy Márton egy konferencián azt mondta az Index tudósítása szerint: „Elítélem a vállalat kijelentéseit, amik következményekkel fognak járni (...) Múlt héten behívtam a Spar vezetőjét, és elmondtam neki, hogy minden kijelentésnek következménye van, és haladéktalanul támassza alá, amit mondott” – fogalmazott a tárcavezető. Azt is mondta: „Kikérjük magunknak ezt a hangnemet. Fáradjanak ide, és mondják el, mire alapozzák ezeket a kijelentéseket, amiknek következményei lesznek”. A miniszter kitért arra is, hogy nincs olyan döntés, hogy megvennék a Spart. Utóbbi annak fényében érdekes, hogy Lázár János, az üzletláncot előzőleg kóstolgató építési és közlekedési miniszter néhány napja éppen ezt vetette fel: „vegyük meg őket szőröstül-bőröstül”. A Világgazdaság pedig arról számolt be, hogy a magyar kormány pert fontolgat a Spar ellen, rágalmazási eljárást helyezett kilátásba.  ",2024-03-25,"nagy"
"133","https://hang.hu/gazdasag/visszaszoltak-a-sparnak-nagy-martonek-162520","Visszaszóltak a Sparnak Nagy Mártonék: szerintük „kétségbeesett” az üzletlánc","A valótlan és rosszindulatú állításokkal szemben a kormány a családok és a rezsicsökkentés megvédése érdekében azokban a szektorokban - így többek közt a kiskereskedelemben, az energiaszektorban és bankszektorban - vezette be az extraprofitadókat, ahol azok keletkeztek - szögezte le hétfői közleményében a Nagy Márton vezette Nemzetgazdasági Minisztérium (NGM). Mint beszámoltunk róla, átalakította működését és Svájcba menekítette magyarországi vagyona egy részét az osztrák tulajdonú Spar üzletlánc, amely azt állítja: így védekeznek az ellen, hogy Orbán Viktor oligarchái megszerezzék a magyar piacon második legerősebb élelmiszerkereskedelmi céget. A Spar osztrák anyavállalatának vezérigazgatója arról is beszélt, a cég panasszal fordult az Európai Bizottsághoz a magyarországi kiskereskedelmi különadó miatt.  Az NGM hétfői közleménye szerint az energiaválság és azt kísérő, megugró infláció okán olyan extra jövedelmek képződtek a fent felsorolt ágazatokban, amiért az érintett vállalatok nem dolgoztak meg. A kormány ezeket az extraprofitokat elvonta, az így keletkező bevételek biztosítják a Rezsivédelmi Alap finanszírozását. A magyar kormány elvi álláspontja ugyanis az, hogy a háború, a káros szankciók és az energiaválság árát nem a magyar családoknak kell megfizetniük. A Nemzetgazdasági Minisztérium hangsúlyozza, hogy a kiskereskedelmi különadót az Európai Unió Bírósága jogszerűnek nyilvánította. Ezzel szemben minden más állítás alaptalan. A magas élelmiszerinfláció visszaszorítása érdekében a kormány bevezette az alapvető élelmiszerekre vonatkozó árstopot, majd a kötelező akciózásról és az online árfigyelő rendszer elindításáról döntött. A célzott kormányzati intézkedések eredményesnek és hatékonynak bizonyultak, az előző évhez képest 2024 februárjára az infláció 3,7 százalékra, ezen belül az élelmiszerinfláció pedig 2,2 százalékra csökkent. – A SPAR kommunikációja alapján – ezekkel a kormányzati intézkedésekkel nem ért egyet. Ez a magatartás szemben áll a magyar fogyasztók érdekeivel – szögezték le. A Nemzetgazdasági Minisztérium kiemeli, hogy a kormányt érintő támadások hátterében nem a SPAR által megfogalmazott intézkedések állnak, annak valós oka az érintett kiskereskedelmi vállalat veszteséges gazdasági helyzete. A SPAR Magyarország Kft. működése ugyanis nem hatékony, mivel piaci versenytársaihoz képest magasabb költségszerkezettel rendelkezik, emellett a piaci és az árversenyben is alulmarad. Ahelyett, hogy hatékonyságát és versenyképességét megerősítő lépéseket tenne, továbbá beszállna a piaci árversenybe, kétségbeesésében alaptalan álhíreket terjeszt. Az NGM végezetül arra figyelmeztet, hogy a magyar piacon csak olyan vállalkozások maradhatnak, amelyek jogkövető magatartásuk mellett figyelembe veszik a hazai fogyasztók érdekeit, azaz jó minőségű és jó áron elérhető termékeket kínálnak a magyar családok számára.  ",2024-03-18,"nagy"
"134","https://hang.hu/gazdasag/elarulta-a-miniszter-mekkora-volt-a-tavalyi-koltsegvetesi-hiany-161787","Elárulta a miniszter, mekkora volt a tavalyi költségvetési hiány","6,5 százalék volt tavaly a költségvetés hiánya GDP-arányosan – mondta Nagy Márton a Gazdasági Versenyhivatal podcast-adásában, amelyet a Hvg.hu szemlézett. Ez jóval magasabb a tervezettnél, az eredeti, a hatályos költségvetési törvényben lefektetett hiánycél ugyanis GDP-arányosan még 3,5 százalék volt. A nemzetgazdasági miniszter a 2023-as gazdasági és pénzügyi folyamatokról többek között úgy fogalmazott: a magas infláció és a reálbérek csökkenése miatt jelentős fogyasztáscsökkenés alakult ki Magyarországon, ami az áfa-bevételeken keresztül a költségvetés bevételi oldalán is lyukat ütött, ezért is emelkedett a GDP-arányos költségvetési hiány 6,5 százalékra. A Hvg.hu emlékeztet, a kormány informálisan (a törvényt nem módosították, csak bemondták az új számot) 2023 végére két lépésben 5,9 százalékra emelte a célt, a Nagy által mondott 6,5 százalék azonban még ennél is magasabb. Ráadásul a 2022-es hiány 6,2 százalék volt, tehát még csak az sem igaz, hogy a hiány ugyan elszállt 2023-ban a tervezetthez képest, viszont csökkent a 2022-eshez képest. A portál szerint a felülvizsgált uniós költségvetési szabályok élesedésével Magyarország ellen borítékolhatóan túlzottdeficit-eljárás fog indulni, amely hiány- és adósságcsökkentést követel majd meg.        ",2024-02-19,"nagy"
"135","https://hang.hu/gazdasag/varga-mihaly-szigort-akar-nagy-marton-viszont-lazitana-160573","Varga Mihály szigort akar, miközben Nagy Márton lazítana","– Nem lenne jó ötlet a költségvetési lazítás, ilyen szándéka a kormánynak nincs, és el kell érni a 2024-re törvényileg rögzített 2,9 százalékos GDP-arányos államháztartási hiánycélt – a többi között ezt hangsúlyozta évindító sajtótájékoztatóján Varga Mihály. A Portfólio beszámolója szerint a pénzügyminiszter összességében kitérő válaszokat adott arra, hogy tényleg kőbe vésett-e a 2,9 százalékos hiánycél, főleg annak tükrében, hogy tavaly majdnem 6 százalékos lett a deficit, továbbá a gazdasági növekedés támogatásának szükségességéről érkeznek üzenetek egy másik kormánytag felől. Varga Mihály hangsúlyozta, hogy nagyon az újév elején vagyunk, ezért még a végleges 2023-as költségvetési eredményszemléletű hiányszám sincs meg, emiatt korai még mit mondani a 2024-es célról is (csak a 2023-as pénzforgalmi deficitet említette, ami 4593 milliárd lett, tehát a novemberi 4075 milliárdról még durván tovább hízott az év utolsó hónapjában a hiány). Szerinte korai a 2024-ben esetleg szükséges kiigazító lépésekről is beszélni. Többször jelezte, hogy a kormánynak egyértelműen célja idén a költségvetési hiány és az adósságráta lefaragása, bár ezekre konkrét számokat nem mondott, csak az irányt érzékeltette. Leszögezte: „a kormány tovább fogja folytatni az egyensúlyi mutatók javítását, a hiány és az adósság csökkentését. Olyan lépéseket kell megtenni, amelyek tovább erősítik a fegyelmezett gazdálkodás képét, a 2024-es költségvetési törvényt kell betartania a kormánynak”. Azt az ellentmondásnak tűnő helyzetet nem sikerült feloldania, hogy egyszerre üzeni a kormány, hogy költségvetési fegyelemre, hiánylefaragásra van szükség (2,9 százalékos törvényi célt be kell tartani), illetve azt, hogy lehet lazább is a költségvetési pálya a gazdaság megtámogatása érdekében. Nagy Márton nemzetgazdasági miniszter ugyanis a Demokratának adott interjúban arról beszélt, hogy ideje lenne a költségvetési lazításnak. Mint mondta, vannak olyan államok, amelyek a növekedés összeomlása ellenére is ragaszkodnak a költségvetési fegyelemhez. És vannak azok, amelyek a költségvetési hiányt elengedve állami támogatásokkal javítják saját versenyképességüket. Ilyen az Egyesült Államok és Kína. A kérdés szerinte az, hogy az EU is erre az útra lép-e, és a miniszter egyértelműen jelezte, hogy a költségvetési szigor további fenntartása szerinte rossz döntés lenne, „hiszen ha mások versenyeznek és 7-8 százalékos költségvetési hiánnyal és száz százalék körüli államadóssággal futnak, akkor mi is lehetünk megengedőbbek magunkkal szemben"". A magyar költségvetésről azt mondta, hogy a hiánynak csökkennie kell, de figyelembe kell venni a gazdaságfejlesztési célokat, hiszen idén kiemelt cél a növekedés helyreállítása. Ehhez pedig a költségvetés oldalán is szükséges egyfajta impulzus a gazdaságnak. Nagy Márton miniszter felvetésére reagálva Varga Mihály arról beszélt: „nem volna jó ötlet a költségvetési lazítás, ilyen szándéka a magyar kormánynak nincsen”, illetve a fiskális impulzus felvetésére úgy reagált a miniszter: „ha lesz tere, lesz impulzus”.  ",2024-01-04,"nagy"
"136","https://hang.hu/gazdasag/nagy-martonek-most-azt-mondjak-valamikor-tavasszal-vehetik-meg-a-repteret-160529","Nagy Mártonék most azt mondják, valamikor tavasszal vehetik meg a repteret","A visszavásárlással kapcsolatos tárgyalások ütemezetten, az együttműködés jegyében és megfelelően haladnak a partnerek között, jelenleg már egy olyan fázisban tart, ahol a felek között nagyon közel a végleges megállapodás. A szerződéskötésre 2024 tavaszán kerülhet sor – ezt közölte a Nemzetgazdasági Minisztérium az Atv.hu megkeresésére kedden a Budapest Airport visszavásárlása kapcsán. Orbán Viktor a karácsony előtti komrányinfón a tranzakcióval kapcsolatban arról beszélt, hogy a ferihegyi repülőtér megvásárlását befejezett ügynek gondolja, technikai részleteket kell tisztázni. A miniszterelnök azt mondta: a repülőtér megvásárlását illetően a következő napokban várható bejelentés. Az árról azonban nem ejtett szót. Az ugyanakkor az utóbbi hetekben kiderült, hogy a kormány nagyon nehezen tudja előteremteni a reptér megvásárlásához szükséges összeget. Nemrég emiatt közölték, hogy megválik az állam az Erste Bankban lévő tulajdonrészétől, illetve bejelentették a Yettelben lévő részesedés értékesítését is. Nagy Márton miniszter még december közepén azt mondta a Bloombergnek, hogy a Budapest Airport megvásárlása bár közel áll a véglegesítéshez, vélhetően nem zárul le az idén, mert a vevőnek egyszerre 3 tulajdonossal és 10 hitelezővel is meg kell állapodnia. Hozzátette: „ez egy nagyon nehéz tárgyalássorozat, amely során a kormány piaci alapú árat akar kiharcolni”. Azt is elárulta, hogy a katari állami beruházási alapot is megpróbálják meggyőzni, hogy csatlakozzon a vásárló konzorciumhoz. A miniszter megerősítette, hogy francia segítséggel vennék meg a Budapest Airportot, ám az államnak lenne 51 százaléka benne, a katari alap pedig ezután pénzügyi vagy stratégiai befektetőként csatlakozhatna a projekthez. Amennyiben pedig összejön a vásárlás, úgy az állam azt tervezi, hogy épít egy harmadik terminált, és bővíti a kapacitásokat mind az utasok, mind pedig a teherszállítás tekintetében.    ",2024-01-02,"nagy"
"137","https://hang.hu/gazdasag/helyettes-allamtitkar-lett-suppan-gergely-elemzo-160340","Helyettes államtitkár lesz Suppan Gergely elemző","Helyettes államtitkárként erősíti a januárban felálló Nemzetgazdasági Minisztériumot (NGM) Suppan Gergely – közölte a Gazdaságfejlesztési Minisztérium (GFM) szombaton az MTI-vel. Azt írták: 2024. január 1-jétől új elnevezéssel, Nemzetgazdasági Minisztériumként folytatja tevékenységét a GFM. Az átalakulás célja, hogy a minisztérium a miniszterelnöki elvárásoknak megfelelően hatékonyan, új és innovatív szemlélettel támogassa a kormány 2024-re vonatkozó legfontosabb gazdaságpolitikai célját, a gazdasági növekedés helyreállítását. Ennek az innovatív munkának az elvégzéséért az NGM szervezeti rendszerében egy új kormányzati makrogazdasági elemzőrendszer is kiépül, amelynek alapvető feladatai közé tartozik a kormány nemzetgazdasági döntéseinek megalapozása hatástanulmányok készítésével, makrogazdasági elemzések és előrejelzések készítése és a releváns, nemzetközi gazdaságpolitikai folyamatok, események nyomon követése – ismertették. Nagy Márton gazdaságfejlesztési miniszter az új, kormányzati makrogazdasági jelzőrendszer kiépítésének feladatára makrogazdasági elemzésért felelős helyettes államtitkárként Suppan Gergelyt, az ország egyik legnagyobb tapasztalatú szakemberét javasolta a miniszterelnöknek, amelyet Orbán Viktor elfogadott – tudatták. Suppan Gergelynek csaknem két évtizedes makrogazdasági és banki tapasztalata van, pontos előrejelzéseinek és szakértelmének köszönhetően az elmúlt években több hazai és nemzetközi díjat nyert el – áll a közleményben.    ",2023-12-23,"nagy"
"138","https://hang.hu/gazdasag/igy-szerzett-270-milliardot-nagy-marton-miniszteriuma-hogy-megvehessek-a-repteret-160328","Így szerzett 270 milliárdot Nagy Márton minisztériuma, hogy megvehessék a repteret","Az elmúlt időszakban a magyar állam 100 százalékos tulajdonában álló Corvinus Nemzetközi Befektetési Zrt. sikeresen értékesítette az Erste Bank Hungary Zrt.-ben és a Yettel Magyarországban meglévő tulajdonrészét, valamint a hazai VIG társaságokban meglévő részesedésének döntő részét (az állam 45 százalékos tulajdonrészét 10 százalékosra csökkentette) – közölte a Nagy Márton vezette Gazdaságfejlesztési Minisztérium (GFM) pénteken az MTI-vel. A GFM közleménye szerint a három ügylet pénzügyi zárása jelentős, összesen több mint 700 millió eurós (közel 270 milliárd forint) bevételt eredményezett az állam számára, amelyet a budapesti repülőtér visszavásárlásának finanszírozására fordít. Mindemellett folyamatban van a Magyar Posta Életbiztosító Zrt.-ben és a Magyar Posta Biztosító Zrt.-ben meglévő 66,9 százalékos állami tulajdonrész értékesítését célzó nyílt, piaci versenyfolyamat, amely menetrend szerint zajlik, szerződéskötésre 2024 tavaszán kerülhet sor – tették hozzá. – A reptér kiemelkedő stratégiai eszköz, amelyet a Gyurcsány-kormány elherdált. A tranzakció gazdaságtörténeti jelentőségű, ugyanis a legnagyobb volumenű és legkomplexebb ügylet a rendszerváltás óta – fogalmaznak a közleményben. A visszavásárlással kapcsolatos tárgyalások ütemezetten, az együttműködés jegyében és megfelelően haladnak a partnerek között, jelenleg már egy olyan fázisban tart, ahol a felek között nagyon közel a végleges megállapodás – írta a GFM.  ",2023-12-22,"nagy"
"139","https://hang.hu/gazdasag/katari-penzt-is-bevonna-a-kormany-a-budapest-airport-megszerzesebe-160039","Katari pénzt is bevonna a kormány a Budapest Airport megszerzésébe","A Budapest Airport megvásárlása bár közel áll a véglegesítéshez, vélhetően nem zárul le az idén, mert a vevőnek egyszerre 3 tulajdonossal és 10 hitelezővel is meg kell állapodnia – mondta Nagy Márton gazdaságfejlesztési miniszter a Bloombergnek adott interjújában. A Hvg.hu szemléje szerint hozzátette: „ez egy nagyon nehéz tárgyalássorozat, amely során a kormány piaci alapú árat akar kiharcolni”. Nagy Márton azt is elárulta, hogy a katari állami beruházási alapot is megpróbálják meggyőzni, hogy csatlakozzon a vásárló konzorciumhoz. A miniszter megerősítette, hogy francia segítséggel vennék meg a Budapest Airportot, ám az államnak lenne 51 százaléka benne, a katari alap pedig ezután pénzügyi vagy stratégiai befektetőként csatlakozhatna a projekthez. Amennyiben pedig összejön a vásárlás, úgy az állam azt tervezi, hogy épít egy harmadik terminált, és bővíti a kapacitásokat mind az utasok, mind pedig a teherszállítás tekintetében.  
            Gyorsan át is engedhetik a működtetést egy állami érdekeltségbe tartozó gazdasági társaságnak.          ",2023-12-12,"nagy"
"140","https://hang.hu/gazdasag/egyszamjegyu-hitelkamatokat-igernek-a-bankok-160027","Egyszámjegyű hitelkamatokat ígérnek a bankok","Nagy Márton gazdaságfejlesztési miniszter az előzetesen meghatározott menetrendnek megfelelően hétfőn újra megbeszélést tartott a Bankszövetség képviselőivel – jelentette be keddi közleményében a Gazdaságfejlesztési Minisztérium (GFM). A GFM közleménye szerint a felek abban állapodtak meg, hogy 2024. január 1-jétől kezdődően az újonnan megkötött szerződések esetében az önkéntes kamatplafon mértéke (a THM-re vonatkozólag) az új lakossági lakáscélú hitelszerződések esetében 7,3 százalékra, az új vállalati hitelek esetében pedig egyszámjegyűre, 9,9 százalékra csökken. Ezzel mind a családok, mind pedig a vállalkozások számára 10 százalék alatti hitelkamatok válnak elérhetővé, amely akár több millió forintos megtakarítást is jelenthet számukra a korábbi kamatszintekhez képest. Ráadásul januártól a CSOK Plusz 3 százalékos kamat mellett segíti a családok otthonteremtését, ezzel is hozzájárulva a hitel- és lakáspiac élénkítéséhez, amelynek közvetítésében a kereskedelmi bankok is aktívan részt vesznek.  
            Kiderült az is, hogy a várakozásoknak megfelelően a házasságban élők igen, egyedülállók és élettársi kapcsolatban élők nem vehetik fel a hitelt.         A felek megállapodtak abban is, hogy a vállalatokra, kkv-kra vonatkozó kamatstop 2024. április 1-jei kivezetésével – amely kormányzati döntést a Bankszövetség üdvözli – párhuzamosan a banki önkéntes kamatplafon intézménye is megszűnik, azaz a jövőben a kamatokat a piaci verseny fogja meghatározni – tájékoztatott a GFM. Az egyeztetésen Nagy Márton miniszter hangsúlyozta, hogy 2023 az inflációcsökkentés, 2024 a gazdasági növekedés helyreállításának az éve. A kormány vállalta és teljesítette is, hogy egy számjegyűre szorítja le az inflációt. A hatékony intézkedéseknek és a hazai vállalkozások erőfeszítéseinek köszönhetően pedig már pozitív fordulat zajlik a gazdaságban, így a kilátások is egyre kedvezőbbek – tette hozzá. Novemberre 7,9 százalékra szorította vissza a kormány az inflációt; szeptemberben bekövetkezett a reálbérfordulat; a hitelminősítők rendre megerősítik hazánk adósságbesorolását és továbbra is befektetésre ajánlják Magyarországot; az ikerdeficit megszűnt és újra külkereskedelmi többletet produkál a gazdaság; mindemellett pedig a harmadik negyedévben megindult a gazdasági növekedés is, ráadásul a negyedéves növekedés az unión belül a negyedik legmagasabb volt – sorolta.  
            Januárban még jelentős csökkenés várható, de a jövő év végén ismét nőhet a pénzromlás mértéke. Eközben az Eurostat érdeklődését is felkeltette a KSH új inflációszámítási módszere, amelyet több szakértő is kritizál.         Nagy Márton a gazdasági kormányzásban bekövetkezett változások ismertetése mellett megköszönte a bankok erőfeszítéseit és együttműködését. A tárcavezető hangsúlyozta, hogy a megfigyelhető gazdasági folyamatok jó alapot biztosítanak ahhoz, hogy jövőre a gazdaság a korábbi évekhez hasonlóan újra dinamikusan, 4 százalékos mértékben növekedjen. A miniszter felhívta a figyelmet, hogy ehhez a fogyasztás bővülésére és a vállalkozások beruházásainak növekedésére van szükség, így a csökkenő kamatok, a javuló kamatkörnyezet szerepe felértékelődik és kulcskérdéssé válik. (MTI)  ",2023-12-12,"nagy"
"141","https://hang.hu/gazdasag/varga-mihaly-elni-fog-a-vetojoggal-ha-az-allamadossag-veszelyben-van-159908","Varga Mihály élni fog a vétójoggal, ha az államadósság veszélyben van","Élni fog a kormányzati költségvetési előkészítő munkacsoportban kapott vétójogával, ha úgy látja, hogy az államadósság vagy az államháztartási hiány veszélyben van – jelentette ki Varga Mihály csütörtökön. A pénzügyminiszter az online kincstári értékpapírszámláról szóló sajtótájékoztatót követően kapott arra vonatkozó újságírói kérdést,  presztízsveszteségként éli-e meg, hogy a jövőben Orbán Viktor döntése alapján Nagy Márton gazdaságfejlesztési – jövőre már nemzetgazdasági  –miniszter vezeti a gazdasági kabinetet. Mint ismert, Orbán Viktor kedd éjjel kiadott, csütörtöktől hatályos rendelete szerint Nagy Márton lép elő a magyar gazdaságpolitika vezetőjévé, a kormányon belüli döntéseket meghozó gazdasági kabinetet mostantól ő vezeti majd, míg Varga Mihály helyet sem kap az asztalnál. Bekerül viszont a tagok közé Orbán Balázs, a miniszterelnök politikai igazgatója, Szijjártó Péter külgazdasági miniszter, Navracsics Tibor területfejlesztési miniszter, Csák János kultúráért és innovációért felelős miniszter, valamint Nagy István agrárminiszter. Az Atv.hu kérdésére a pénzügyi tárca vezetője azt válaszolta: a csapatjátékban mindig az edző határozza meg a stratégiát, a taktikát. „A játékosokat nem szokták megkérdezni, miért az a kapus, vagy a védő, vagy éppen a középpályás. Ugyanígy dolgozik egy kormány is, van egy kormányfő, a miniszterelnök határozza meg a kereteket.” Kiemelte, „olyan időszakot élünk, amikor sokkal fontosabb az, hogy az államadósságot és az államháztartási hiányt csökkenteni tudjuk"". A gazdaság egy nehéz időszakon megy keresztül, amikor szűkebbek a források, amelyeket hatékonyabban kell felosztani. „Amíg a kormány számára fontos és kiemelt cél a fegyelmezett és kiszámítható gazdálkodás, addig legyen bármilyen szerkezet, és miniszterelnök úr számít a munkámra, addig ezt a munkát folytatni fogom"" – jelentette ki Varga. A gazdasági kabinetből kirakott pénzügyminiszter egyébként a „fegyelmezett költségvetési gazdálkodásért” lesz felelős. Ehhez kapott társakat is Gulyás Gergely Miniszterelnökséget vezető miniszter, Rogán Antal, a Miniszterelnöki Kabinetirodát vezető miniszter és Orbán Balázs személyében.  ",2023-12-07,"nagy"
"142","https://hang.hu/gazdasag/nagy-marton-kert-a-bankok-maris-tovabb-csokkentik-a-kamatplafont-158834","Nagy Márton kérte, a bankok máris tovább csökkentik a kamatplafont","Nagy Márton javaslatára és a bankszövetség támogatása mellett a kereskedelmi bankok 2023. október 9-től önkéntes kamatplafont alkalmaznak. Ennek a mértékét tovább csökkentik novembertől a bankok. A Bankszövetséggel való újbóli egyeztetést követően Nagy Márton minisztériuma bejelentette, hogy november 2-től 12 százalékról 11,5 százalékra csökken az önkéntes kamatplafon mértéke a vállalkozói forgóeszközök esetében. A közlemény emlékeztet, hogy az önkéntes kamatplafon – a lényegesen kedvezőbb feltételek okán – a vállalkozások és a családok számára több millió forintos megtakarítást jelenthet.  A tárca arra is kitért, hogy a csütörtöki megbeszélés alkalmával a felek áttekintették az elmúlt hetek tapasztalatait. Megállapították, hogy az önkéntes kamatplafon bevezetését a piaci szereplők kedvezően fogadták, így érdemben hozzájárulhat ahhoz, hogy Magyarországon újra beindulhasson a piaci alapú hitelezés – ezzel is támogatva a gazdasági növekedés helyreállítását. A gazdaságfejlesztési miniszter a jegybank keddi kamatcsökkentése kapcsán kiemelte, hogy a vállalkozásokat érintő kamatstop kivezetésére és a lakossági kamatstop felülvizsgálatának megkezdésére – a kormány vállalásának megfelelően – akkor nyílik lehetőség, amennyiben a jegybanki alapkamat egy számjegyűre csökken. A jegybanki alapkamat csökkentése tette egyébként szükségessé az önkéntes kamatplafon felülvizsgálatát az újonnan szerződött vállalkozói forgóeszközhitelek esetében. A lakossági lakáscélú hitelek (új és használt lakóingatlan vásárlása, felújítása) továbbra is maximálisan 8,5 százalékos THM-szinten érhetők el az ügyfelek számára. Az utóbbi mértéke egy újabb jegybanki döntés esetén, várhatóan december során csökkenhet.  Az előzetesen megállapított menetrendnek megfelelően megkezdődött a banki digitalizációt érintő konkrét javaslatok megtárgyalása is – derül ki a minisztérium közleményéből.      ",2023-10-26,"nagy"
"143","https://hang.hu/gazdasag/zsiday-viktor-hasonlo-lepeseket-tesz-a-kormany-mint-ami-kinaban-tortenik-158206","Zsiday Viktor: Hasonló lépéseket tesz a kormány, mint ami Kínában történik","Jelentős fordulat látható a magyar gazdaságpolitikában, ami nagyon hasonló sok tekintetben ahhoz, mint ami Kínában történt az elmúlt években – írta Zsiday Viktor elemző a blogján a gazdaságfejlesztési miniszter lépései kapcsán. „Új utakon jár a magyar gazdaságpolitika: miután az EU-s normák és elvárások miatt az ad-hoc »extraprofit« adók nem fenntarthatóak, ezért az új módszer a szelíd vagy kevésbé szelíd rábeszélés. Hasonlóan Kínához, ahol a gazdasági növekedési célok érdekében megmondják a bankoknak, hogy kinek, mennyit, milyen kamatok mellett kell hitelezni, úgy tűnik itt is erre történik kísérlet. Miután a gazdasági miniszter belengeti, hogy akár el is vehetik a bankok profitját (»a bankok vették az üzenetet, hogy magas nyereséggel rendelkeznek, amit meg lehet adóztatni«), megkéri a bankokat, hogy ehelyett jobban járnak, ha olcsó forrásokat biztosítanak lakáscélokra és a vállalatoknak (»…de a kormány nem ezt akarja, hanem a gazdaságba szeretné csatornázni ezt a pénzt«). Nagyjából hasonló történt a Mol esetében is, akitől pedig alacsonyabb üzemanyagárakat várnak el (miközben a kormány jövedéki adót emel)” – írta Zsiday. Hozzátette, Kínában egy államvezérelte, részben tervutasításos kapitalizmus van, ahol a céges érdekeket az állam által diktált közösségi érdekek bármikor felülírhatják. Az állami szabályozónak/tervezőnek nem kell törvényt hoznia, elég ha felhívja a nagyvállalatok vezetőit, és elmondja, hogy mit „szeretne”, a cégek pedig a büntetés elkerülése érdekébe igyekeznek megfelelni ezeknek.  
            Támogatólag hívja fel a javaslatra tagbankjai figyelmét.         „Ez valójában a tervutasításos gazdaság puhább változata, és habár ázsiai országokban nem ritka, de komoly torzulásokat okoz ez is. Egyrészt a magánvállalkozás nem tudhatja, hogy mikor »szólnak«, hogy túl sok a profitja, és a közösség érdekében elveszik tőle (jellemzően nem direkt, hanem indirekt módon), ami visszaveti a beruházási hajlandóságot, hiszen kiszámíthatatlan a jövő (emellett ösztönöz arra is, hogy jó időszakokban emeljünk jobban árat, mint kellene, hiszen gyorsan meg kell keresni a pénzt, illetve növeli a tőkemenekítést is). Másrészt a tervező Magyarország esetében nem teljes egyeduralkodó, hanem versengő autokrata, tehát ellentétben Kínával, nem hosszú távra optimalizál (mivel nem tökéletesen biztos a politikai pozíciója), hanem mint a gazdasági populizmusban jellemző, csak rövidebb, 1-2 éves távra. Hiszen mindig van egy újabb választás, ahol – bár kis eséllyel – de alulmaradhat, ezért a gazdasági növekedést folyamatosan fenn kell tartani, sőt a potenciális fölé kell emelni. Jellemzője emiatt az állandóan túlfűtött gazdaság, ahol a baleset veszélye egyre nő” – fogalmazott Zsiday Viktor. Szerinte számíthatunk arra, hogy „miután a jelenlegi javaslat átmegy, akkor a gazdaságpolitika mind gyakrabban fog megfogalmazni elvárásokat, célszámokat, terveket különböző gazdasági szereplők számára. Azt is valószínűsíthetjük, hogy a gazdasági miniszter nevével jellemezhető magas nyomású gazdaságpolitika (leánykori nevén folyamatos túlfűtöttség) fennmarad, ami valószínűleg alátámasztja azt a vélekedést, hogy magasabb inflációs és kamatkörnyezet lesz a következő években idehaza.”  ",2023-10-04,"nagy"
"144","https://hang.hu/gazdasag/nagy-marton-a-molnak-havi-rendszeresseggel-fog-jelentest-kerni-az-arakrol-157999","Nagy Márton a Molnak: havi rendszerességgel fog jelentést kérni az árakról ","Nagy Márton gazdaságfejlesztési miniszter „a családok és a gazdaság védelme érdekében” a Mol vezetőivel, köztük Ratatics Péterrel, a Magyar Ásványolaj Szövetség elnökével, a Mol Fogyasztási Szolgáltatások ügyvezető igazgatójával tárgyalt kedden – írta az MTI a szokásos propagandaszöveg kíséretében. A tárcavezető az egyeztetés során az üzemanyagkereskedelmi ágazat szereplőivel közösen áttekintették a hazai és globális gazdasági folyamatokat, különös tekintettel az energia- és üzemanyagellátás területére. A felek megvizsgálták az elmúlt időszak üzemanyagár emelkedésének okait és az árak várható alakulását, továbbá elemezték és konkretizálták az elmúlt időszakban felmerült problémákat, kockázati tényezőket. Megállapították: az üzemanyagellátás Magyarországon stabil és biztonságos, az üzemanyagárak emelkedése azonban nemzetközi és országspecifikus tényezőkre vezethető vissza. Az árak alakulását jelentősen befolyásolta, hogy Oroszország és Szaúd-Arábia is csökkentette termelését, így magasabb világpiaci ár alakult ki az üzemanyagok piacán, míg az országspecifikus tényezők közül külön kiemelték az orosz olaj Brenthez viszonyított árelőnyének csökkenését, továbbá a tranzitdíjak jelentős megemelését. Jelenleg ugyanis a Mol a piaci átlag három és ötszörösét kénytelen kifizetni a szállításért az ukrán és horvát vezetékhálózat tranzitdíjának növelése miatt.  A kormány célja változatlan, év végére egy számjegyűre fogja leszorítani az inflációt. „Ez a cél egy pillanatig sem került veszélybe, azonban az üzemanyagok árváltozása hatással van az infláció alakulására. Ez tetten érhető volt az augusztusi inflációs adatokban is, hiszen a növekvő üzemanyagárak miatt a kormányzati várakozáshoz képest 0,4 százalékponttal ért el magasabb szintet az infláció” – mondta Nagy Márton, aki az ágazat résztvevőinek világossá tette, hogy minden lehetséges eszközzel tompítani kívánja az üzemanyagárak növelését. A miniszter a tárgyaláson jelezte, „havi rendszerességgel jelentést fog kérni az ágazat szereplőitől az árak nemzetközi és hazai alakulásáról, illetve az árak minél hamarabbi moderálására tett ágazati lépésekről”. A gazdaságfejlesztési miniszter a múlt heti egri Közgazdász Vándorgyűlésen már belengette, hogy a kormány vizsgálni fogja az üzemanyagárakat, és ha kell, újra beavatkozik a piaci folyamatokba. Orbán Viktor a hétfői parlamenti szezonnyitó beszédében is kitért erre, amikor azt mondta: ha az infláció jelentős részéért felelős üzemanyagáraknál be kell ismét avatkozni, a kormány meg fogja tenni.  ",2023-09-26,"nagy"
"145","https://hang.hu/gazdasag/fontosabba-hitelezes-ujrainditasa-ezert-nem-vet-ki-uj-bankadot-a-kormany-157982","Fontosabb a hitelezés újraindítása, ezért nem vet ki új bankadót a kormány","Nagy Márton gazdaságfejlesztési miniszter hétfőn délután hivatalában fogadta a Bankszövetség elnökségét, köztük Jelasity Radovánt, a szövetség elnökét. A résztvevő felek egyetértettek abban, hogy a magyar pénzügyi rendszer szereplői, különös tekintettel a bankokra, stabilan működnek, likvidek, tőkeerősek, továbbá a működés jövedelmezősége is kedvező képet mutat – ismertette keddi közleményében a Gazdaságfejlesztési Minisztérium (GFM). Nagy Márton a tárgyaláson kifejtette, hogy a bankszektor előnyös helyzetéből fakadóan elvárható, hogy erőteljesebben működjön közre a hitelpiac befagyásának megakadályozásában, az egészséges hitelezés és a növekedés helyreállításában. A miniszter hozzátette, hogy míg 2023 a szankciós infláció letörésének és egy számjegyűre csökkentésének az éve, addig 2024-ben a növekedést kell helyreállítani. A gazdaságfejlesztési miniszter megállapította, hogy a bankszektorban extraprofit képződik, ami miatt indokolható az eddigieknél nagyobb extraprofitadó kivetése, új bankadó bevezetése. Erre a pénzre viszont jelenleg a gazdaságnak nagyobb szüksége van, mint a költségvetésnek, emiatt a kormány azt várja el a bankoktól, hogy nagyobb erőfeszítéseket tegyenek a hitelezés helyreállítása érdekében: továbbra is aktívan működjenek közre az olyan kamattámogatott állami hitelprogramokban, mint például a Széchenyi kártya program, a Baross Gábor újraiparosítási hitelprogram, vagy a leendő CSOK+, továbbá dolgozzanak ki új lépéseket a lakáscélú- és piaci hitelek felpörgetése érdekében. A Bankszövetség és a gazdaságfejlesztési miniszter ezért megállapodott abban, hogy a Bankszövetség lehetőség szerint egy héten belül a kormány asztalára tesz egy olyan intézkedési tervet, amely felvázolja, hogy a bankszektor mit kíván tenni a hitelezés helyreállítása érdekében. Nagy Márton összegzésképpen kiemelte, hogy a kormány, mint ahogy eddig, úgy ezután is a családok és a vállalkozások oldalán áll. A bankokat érintő eddig kivetett extraprofitadó a családokat érintő rezsivédelem fenntartását, azaz a költségvetést finanszírozta, ugyanakkor jelenleg az ügyfelek hitelhez való hozzájutását kell megkönnyíteni. Ezért új bankadó kivetése helyett a bankoknak olyan vállalásokat kell tenniük, amelyekkel a családok és vállalkozások működését, továbbá a fogyasztás és gazdasági növekedés beindítását segítik, azaz most a bankoknak a gazdaság világát kell finanszírozniuk – olvasható a közleményben. A Magyar Bankszövetség közleményében jelezte, hogy a következő időszak pénzügyi és gazdasági kihívásaival szembeni helytállás érdekében lehetséges lépések sikeres megvalósításához a Bankszövetség kéri a készpénzmentesítés és a digitális átállás felgyorsítását is. Piaci hatásként az infláció mérséklődése, a referencia és a hitelezési kamatok várható csökkentése is hozzá fog járulni a hitelezés növekedéséhez, amely a gazdaság növekedésének természetes motorja – tették hozzá. A bankszektor meggyőződése, hogy a digitális korszak szabályrendszerének mihamarabbi kialakítása, a tőkeerős bankszektor hitelezési aktivitása és a versenysemleges piaci környezet – benne a kamatstopok kivezetése és a nemzetközi versenyképességet súlyosan hátráltató úgynevezett extraprofit-adó megszüntetése – együttesen képesek felgyorsítani a magyar gazdaság növekedését és régiós szerepvállalásának erősítését – írták. A bankszektor teherviselő képességéről ismertették: 2020-ban 4 százalék, 2021-ben 8,7, 2022-ben 7,3 százalék volt a teljes magyar bankszektor sajáttőke-arányos auditált nettó nyeresége, amely messze elmarad a magyar kamatkörnyezettől, bármely megtakarító vagy befektető éven túli hozamelvárásától és a közvélekedéstől is. Az idei auditált eredmény jövő tavasszal ismerhető meg. A bankok tulajdonosai több ezermilliárd forint tőkét biztosítottak és biztosítanak a magyar gazdaság fejlesztéséhez, miközben befektetésükért és elkötelezett aktivitásukért más iparágakhoz képest az elvártható nyereség kisebb részét kapják vissza ezekben a nehéz években. A bankszektor tőkeerejének megtartása a jövőbeli gazdasági fejlődés záloga – olvasható a szövetség közleményében. (MTI)  ",2023-09-26,"nagy"
"146","https://hang.hu/gazdasag/a-kormany-ujra-beavatkozhat-az-uzemanyagarakba-157924","A kormány újra beavatkozhat az üzemanyagárakba","Vizsgálja a kormány az üzemanyagárakat, ha talál indokolatlanul túlárazott komponenseket benne, akkor beavatkozik – mondta Nagy Márton gazdaságfejlesztési miniszter az egri Közgazdász Vándorgyűlésen pénteken a Telex tudósítása szerint. Nagy Márton a Portfoliónak az előadása előtt arról is beszélt, hogy a benzinárstop eltörlése óta „bő harminc százalékos az áramelés”, és a világpiaci változások, a különböző olajárak közötti különbség és a tranzitdíj növekedése miatt újra a kormány napirendjén van az üzemanyagár. Nagy szerint a cél eltüntetni a nem indokolt áremeléseket, a jövedéki adó kérdését pedig majd októberben fogják tárgyalni. Egy hete írta meg a Magyar Hang, hogy az üzemanyagok árának brutális növekedés részben piaci folyamatok eredménye, ám az árak alakulásában nem kis szerepe van kormánynak. Bujdos Eszter, a holtankoljak.hu ügyvezetője akkor azt mondta a kormányzat feleősségéről, hogy az Európa-rekorder 27 százalékos áfa és a jövedéki adó mellett több rejtett adónem is eredményezi, hogy ennyire drága az üzemanyag. Ezeket a tételeket ugyan a kis- és nagykereskedőkre róják ki, ám a különbözetet végül a vevők fizetik meg, hiszen a kereskedő rájuk hárítja át a pluszterheket. Ilyen tovább dobott teher például a 4,5 százalékos kiskereskedelmi adó, az extraprofit adó vagy az Energiahatékonysági Kötelezettségi Rendszer (EKR) uniósan előírt sarca, melyet a kormány a kis és nagy üzemanyagkereskedőkre is kiterjesztett. Bujdos Eszter szerint az Orbán-kabinet a bujtatott adóterhek vagy az áfa csökkentésével mérsékelhetné a kutak tarifáit, ám ezen láthatóan nem gondolkodnak – sőt, jövőre a maximálisan kiszabható mértékűre növelhetik a jövedéki adó terhét is.  
            Újra drágulnak az üzemanyagok – megnéztük, hogy a piaci folyamatok alapján lehet-e a közeljövőben változás és mit tehetne a kormány, ha akarna.         Kérdésünkre Pletser Tamás kifejtette, januártól valóban uniós elvárás, hogy alkalmazzuk a közösségi minimum jövedéki adó szintet, amely 36, illetve 33 eurocent a benzinre és a dízelolajra. Ez azonban nem új előírás, így azt már régóta bevezethette volna a magyar kormány – ahogy nagyon sok országban már megtörtént –, de mégsem tette meg. Arra is felhívta a figyelmet, hogy a forint gyengülése miatt csúsztunk ki az előírásból, korábban az erős forint idején megfeleltünk annak, illetve akár most is kérhettünk volna derogációt ebben az ügyben.  ",2023-09-22,"nagy"
"147","https://hang.hu/gazdasag/orulhetnek-a-hirkozlesi-szolgaltatok-jovore-mar-nem-kell-kozmuadot-fizetniuk-157719","Kiderült, kik nem fizetnek már jövőre közműadót ","Pénteken közös nyilatkozatot írt alá a kormány nevében Nagy Márton gazdaságfejlesztési miniszter és a Magyar Telekom vezérigazgatója, Rékasi Tibor – írja az MTI. A nyilatkozatot Orbán Viktor és Timotheus Höttges, a Deutsche Telekom AG vezérigazgatójának jelentlétében írták alá a Karmelita kolostorban. A Gazdaságfejlesztési Minisztérium közleménye szerint a célok előmozdítása érdekében az állam vállalja, hogy 2024. január 1-jétől megszünteti a hírközlési szolgáltatókat terhelő közműadót, valamint 2025. január 1-jétől a hírközlési szolgáltatókat terhelő távközlési pótadót is. A fő célok a következők: a lakosság és a vállalkozások digitális kompetenciáinak növelése; a vállalkozások versenyképességének elősegítése; a digitális megoldások integráltságának fokozása; a K+F és innovációs tevékenység erősítése; valamint az egyetemi együttműködések előmozdítása. Nagy Márton szerint a versenyképesség megőrzéséhez, az olyan új és innovatív megoldások – mint az ipar 4.0, a mesterséges intelligencia-vezérelt okosmérők, a big data eszközök – használatához elengedhetetlen a megfelelő és megbízható infrastruktúra biztosítása. – Jelenleg a közép-kelet-európai régión belül Magyarországon az egyik legfejlettebb az internetes, telekommunikációs hálózat, azonban a kedvező pozíció tartós megőrzéséhez, sőt javításához a digitális technológiák alkalmazásának ösztönzése, valamint további infrastrukturális fejlesztések végrehajtása szükséges. Ebben a kormány partnerként tekint a hazai telekommunikációs vállalatokra – áll a közleményben. Nagy Márton kiemelte, hogy a kormány alapvető fontosságúnak tartja támogatni azokat a beruházásokat, amelyek a magyar gazdaság fejlődését szolgálják. Ezért vállalta a kormány a közműadó majd a távközlési adó megszüntetését is. A Magyar Telekom a szándéknyilatkozat szerint most vállalja, hogy további 1 millió háztartást lefedő gigabitképes sávszélességet biztosító vezetékes hálózatot építi ki 4 év alatt, és ezzel 2027 év végére 4,5 millió magyar magánfelhasználó, illetve vállalkozás számára teszi elérhetővé a vezetékes gigabit képes hálózati infrastruktúrát. 2026-ra a lakosságszám-arányos kültéri 5G lefedettséget közel 99 százalékra növeli, és Budapesten valamint a vármegyeszékhelyeken 3,6 GHz-es technológiát épít ki.    ",2023-09-15,"nagy"
"148","https://hang.hu/gazdasag/zsiday-viktor-lassabb-vagy-gyorsabb-tokekimentes-johet-155178","Zsiday Viktor: lassabb, vagy gyorsabb tőkekimentés jöhet","Az uniós támogatások beérkezése vagy be nem érkezése jelzés arra vonatkozóan, hogy Magyarország mennyire az EU tagja még. Hasonlóképpen jelzés, méghozzá eléggé ijesztő, hogy az Európai Parlament nem szeretné, ha Magyarország betöltené a soros elnöki posztot: ez gyakorlatilag azt jelzi, hogy nem kívánatos országgá vál(hat)unk az Unióban – fejtette ki legfrissebb blogbejegyzésében Zsiday Viktor közgazdász, tőkepiaci szakember aki szerint az a fő kérdés, hogy a működő- és portfoliótőke-tulajdonosok meddig gondolják azt, hogy Magyarország tartósan az Unió teljes értékű tagja. Mint kifejtette, ha meginog az a hit, hogy Magyarország az EU tagja marad tartósan, akkor mind a külföldi, mind a hazai befektetők tőkemenekítésbe kezdhetnek, hiszen a magyar gazdaság legfőbb alátámasztó fundamentuma, hogy az Unió tagja. Szavai szerint Nagy Márton gazdaságfejlesztési miniszter téved, amikor arról beszél, hogy a működőtőke pótolja az EU-pénzt, hiszen a kettő egyforma jellegű, mert egyiket sem kell visszafizetni. – Ez nyilvánvalóan nem igaz. Az EU-támogatások valóban vissza nem térítendőek, és direkt módon a jegybanki devizatartalékot növelik, míg a működőtőke-beruházásokra azok tulajdonosa nyereséget vár el, célja az, hogy összességében több pénzt vigyen ki, mint amit behozott, tehát a mostani devizabeáramlást a későbbiekben devizakiáramlás fogja ellensúlyozni – mutatott rá. A harmadik tévedésnek azt nevezte, hogy keleti forrásokból (bármit is jelentsen ez) pótolhatók az uniós pénzek. E tekintetben a kínaiak jöhetnek szóba, akik ázsiai és afrikai példák alapján számos esetben adósságcsapdába vezethetik az adott országot. A befektetett pénzt pedig kamatosan visszakérik – ellentétben az EU-val. – Magyarország fő értéke a keletiek számára is az, hogy az Unióban vagyunk: ha nem lennénk teljes jogú tagjai, akkor miért jönnének ide? Nézzük meg Moldova vagy Szerbia fejlettségét, akik szintén „függetlenek”, mégsem tódul oda a működőtőke: „függetlenségük” nem azt jelenti, hogy mindkét oldalból hasznot tudnak húzni, hanem sokkal inkább azt, hogy két szék között a padlóra esnek – hívta fel a figyelmet a közgazdász. – A huxit nem úgy tud lezajlani (mint az Egyesült Királyságban), hogy deklaráltan kilépünk, hanem úgy, hogy de jure esetleg még tagjai vagyunk az Uniónak, ám de facto egyre kevésbé. Nem kilépünk, hanem szép lassan kicsúszunk: pénzt nem kapunk, szavazatunkat elveszik. Sajnos egyre inkább ebbe az irányba haladunk, és ez felveti annak a kockázatát, hogy Magyarországgal kapcsolatban mind a külföld, mind a belföldiek szemében hirtelen percepcióváltás történik, aminek eredménye lassabb vagy gyorsabb tőkemenekítés lehet – fogalmazott a szakértő, aki szerint minél több olyan jelzést kapunk Európából, hogy Magyarország nem valódi EU-tag, annál könnyebben és hamarabb következhet ez be. Szerinte nem lehetséges az sem, hogy – ahogy a kormány azt kommunikálni igyekszik – felkészülünk az EU-források nélküli helyzetre, hiszen nemcsak a forrásokról szól a történet, hanem arról, hogy Magyarország Európa része marad-e. Az EU-n kívül pedig – zárta gondolatait – nem a kormányzat által elképzelt semleges és mindenkivel barátkozó gazdag Svájc lesz Magyarországból hanem a két világ közé szorult Szerbia, vagy Moldova. Hosszabb ideje vall hasonló álláspontot az Európai Unió és Magyarország viszonyáról Bojár Gábor vállalkozó, fizikus, a Graphisoft alapítója, aki – ahogy azt a a Magyar Hang Kompország podcastjában néhány héttel ezelőtt felidézte – 2016-ban használta először a huxit szót a menekültválság során kifejtett EU-ellenes kormányzati álláspont miatt. Mint műsorunkban kifejtette, meggyőződése szerint az Orbán Viktor vezette hatalom lélekben már nem az EU tagja és szó sincs már az euró bevezetéséről, a gazdaság harmonizálásáról, helyette zajlik az ellenpropaganda. Mindez pedig – szögezte le – nem magyar, hanem orosz érdekeket szolgál.     ",2023-06-12,"nagy"
"149","https://hang.hu/gazdasag/nagy-marton-az-inflaciorol-elkepzelheto-hogy-nem-tudunk-visszaterni-a-2-4-szazalekos-szinthez-155174","Nagy Márton azon lamentál, hogy emelni kellene az inflációs célt","Hiba lenne a múlthoz való visszatérés jegyében a korábbi évek gazdasági világába vágyni, az infláció esetében elképzelhető, hogy az egy számjegyű tartományban nem tudunk majd visszatérni a 2–4 százalékos szinthez – írja Nagy Márton gazdaságfejlesztési miniszter a Magyar Nemzetben megjelent véleménycikkében.  A miniszter hosszasan fejtegeti az utóbbi évek világgazdasági folyamatait, amelyek szerinte hosszú távon strukturálisan árfelhajtó hatásúak. A jövőben munkaerő- és tőkehiány lehet a jellemző, ezért szerinte egyre több gondolkodó veti fel a jegybankok inflációs céljának újragondolását. Úgy látja, olyan strukturális változások zajlanak a világon, ami miatt kérdés, hogy meddig és milyen áron érdemes küzdeni a 2-4 százalékos inflációért. Nagy Márton a történelmi tapasztalatok alapján és a gazdasági logikára hivatkozva azzal érvel, hogy az infláció középtávon a korábbi szinthez képest feljebb tolódhat, különösen olyan sokkhatások következtében, mint például a háborúk és a természeti katasztrófák. – Akik magasabb inflációs cél mellett érvelnek, azok a gazdasági növekedés, a fogyasztás és befektetés ösztönzését említik – írja, majd hozzáteszi: a „magasabb inflációs cél hozzájárulhatna a reálkamatlábak csökkentéséhez, ami elérhetőbbé tenné a hitelfelvételt, és így ösztönözné a beruházásokat és ezzel a gazdaság bővülését is, s amivel nemcsak a jövő kínálatát építené fel, hanem az adósságteher súlyát is csökkentené”. Mint ismert, a hazai infláció havi szinte egyelőre az uniós szintnél jóval magasabban, 20 százalék felett van, a kormány célja az év végére az, hogy egyszámjegyű legyen. Az inflációs célt ugyanakkor 3 százaléknál húzta meg a Magyar Nemzeti Bank. Nagy Márton is elismeri, hogy az inflációs várakozások és a jegybanki hitelesség érzékeny témának számít. – Ugyanakkor a korábbiaknál egy magasabb inflá­ciós cél akár hitelesebb hosszú távú jövőképet mutathatna a gazdaság szereplői számára, akik ezt a szemléletet magukévá téve beépítenék várakozásaikba úgy, hogy közben a jegybanki hitelesség is új alapokra helyeződne – fogalmaz a miniszter írásában. 
            Elemzők egyetértenek abban, hogy most egy „miniválságot” látunk.         A Nagy Márton által felvázolt gazdaságpolitikai irány jelzésértékű lehet annyiban, hogy a kormány valószínűleg nem tartja olyan fontosnak az infláció elleni harcot, illetve az árstabilitást, és inkább a növekedés ösztönzésére helyezné a hangsúlyt. Pedig szakértők lapunknak korábban elmondták, hogy idén nyugodtan el lehetne engedni a növekedést, hiszen az emberek számára az a fontos, hogy az infláció ne ragadjon be túl magas, 10 százalék körüli szinten, mert ez folyamatosan „eszi” a jövedelmeket és a megtakarításokat.  A Portfolió megkérdezte a jegybankot, mit szólnak a gazdaságfejlesztési miniszter által felvetett ötlethez, de az MNB nem kívánta kommentálni a javaslatot.  ",2023-06-12,"nagy"
"150","https://hang.hu/gazdasag/nagy-marton-at-kell-allni-az-unios-forras-nelkuli-eletre-155012","Nagy Márton: Át kell állni az uniós forrás nélküli életre","A külföldi működő tőke (FDI) kiválthatja az uniós forrást, sőt jobb is annál, a magyar gazdaságnak pedig fel kell készülnie az EU-pénzek nélküli életre – mondta Nagy Márton gazdaságfejlesztési miniszter a Világgazdaságnak adott interjújában. „Hatását tekintve az FDI jobb, a tőke elosztását a piac végzi, nem mi határozzuk meg, ezért pontosan tudja, hogy »mit kell csinálnia«. Az uniós forrás elosztását a kormány végzi, ránk van bízva, és persze megpróbáljuk jól csinálni. De azt gondolom, hogy ha a piac osztja magának a forrásokat, az mindig hatékonyabb, mint egy állami újraelosztás. Az igaz, hogy az uniós források hiányoznak a magyar gazdaságból, ugyanakkor, ahogy említettem, nem dominánsak a gazdaság finanszírozásában. Könnyen kiváltható forrás. Közép- és hosszú távon a magasabb fejlettség mellett úgyis EU-forrás nélkül fogunk működni, egy bizonyos fejlettségi szint felett törvényszerűen nettó befizetővé válunk. A magyar gazdaságnak át kell állnia így is, úgy is egy uniós forrás nélküli létre” – mondta a miniszter. Arról nem tett említést, hogy a kormány kommunikációja szerint épp küzd ezekért az uniós forrásokért.  Szó volt az élelmiszerárstopok esetleges kivezetéséről is. Szerinte „az infláció és az élelmiszer-infláció is már gyorsulva csökken”. Úgy vélte, hogy a kötelező akciózás és az online ár-összehasonlítás további árleszorító hatást fejthet ki. „Azt gondolom, hogy a kormány ebben a hónapban, amikor dönt az élelmiszerárstop jövőjéről, a korábbiaknál sokkal több kedvező tendenciát vesz majd figyelembe venni. Ma már csak 1 százalék környéki inflációleszorító hatása van az árstopnak” – fogalmazott. Arról is beszélt, hogy Magyarországnak szerinte az ipar mellett kell szolgáltatás is, de az ipari dominancia nem törhető meg. „A válság sokkal inkább azt üzeni számunkra, hogy az energiaintenzív iparunkat nekünk kell energiával ellátnunk, az energiaszuverenitást növelni kell, az állami építőipari helyett energiaipari beruházási programot kell hirdetni. Idetartozik Paks II, gázalapú erőművek építése, a hálózat felújítása. Növelni kell energiaár-versenyképességünket, fontos kérdés, hogy milyen áron tudjuk adni az energiát a vállalatoknak. Összességében elmondható, hogy a gazdaságunk jól vizsgázott a válságban. A gazdaság továbbra is beruházás- és exportvezérelt. A gazdaság alapszövetei tehát nem sérültek, emiatt nagyon gyorsan tud gyógyulni” – mondta. „Olyan baráti befektetőket keresünk, amely egyben operátor is, és hatékonyan, illetve nyereségesen tudja majd működtetni a repteret” – mondta a Budapest Airport esetleges visszavásárlásáról. „Azt tudom mondani, hogy vannak nagyon ígéretes tárgyalások, ezt az üzletet év végéig le lehet zárni. Ami a finanszírozást illeti, a fejlesztési bankok az idén eddig már 2,375 milliárd dollár forrást gyűjtöttek, de egy ilyen stratégiai vásárlásnál, ahogy a Vodafone esetén, itt is felmerülhet az állami devizakötvény-kibocsátás lehetősége. A finanszírozás megoldott, attól nem félek, egy jó dealt kell kötni” – fogalmazott.  ",2023-06-06,"nagy"
"151","https://hang.hu/gazdasag/kinai-bank-nyitott-fioktelepet-magyarorszagon-153841","Kínai bank nyitott fióktelepet Magyarországon","Fióktelepet nyitott Magyarországon a China Construction Bank (Kínai Építési Bank, CCB), amely eszközállománya alapján a világ második legnagyobb hitelintézete – jelentették be szerdán az ünnepélyes megnyitón a Pesti Vigadóban. Nagy Márton gazdaságfejlesztési miniszter gratulált a fióktelep létrejöttéhez, amelynek létrehozása reményei szerint újabb fejlesztéseknek fog teret nyitni. A China Construction Bank segíti a magyar cégek belépését kínai piacra, illetve a kínai beruházások magyarországi megjelenését – tette hozzá. Nagy Márton hangsúlyozta: a kínai-magyar kapcsolatokat elsősorban a béke és a kölcsönös tisztelet határozza meg. Ismertette: 2010-hez képest már másfélszer több, mintegy 18 ezer kínai állampolgár él békében Magyarországon, ami a bizalom megerősítésének jele. Kína hosszú ideig lesz meghatározó szereplője a világgazdaságnak, a járvány okozta válság után gyorsan helyreállította a gazdasági növekedését, az idei növekedés 6,4 százalék lehet. Ez is azt jelenti, hogy Kína marad a világgazdaság egyik fő húzóereje – mondta. Kína a teljes magyar külkereskedelem több mint 4 százalékát adja, az ország 9. legfontosabb kereskedelmi partnere, Európán kívül pedig a legnagyobb. Tavaly a 10. helyen volt Kína a legnagyobb külföldi befektetők között. Már 144 milliárd forintnyi beruházás valósult meg az országban, amit kínai vállalatok valósítottak meg magyar állami támogatással - hangsúlyozta. A világ négy legnagyobb mérlegfőösszegű hitelintézetéből három már jelen van Magyarországon – mutatott rá. A háború és szankciók sújtotta gazdasági helyzetben forrásokra, tőkére van szükség, hitelezés nélkül nincs gazdasági növekedés, ebben számítanak a China Construction Bankra is – tette hozzá. A miniszter köszönetet mondott a bank koronavírus járvány alatt mutatott szolidaritásáért, ugyanis a járvány kritikus szakaszában maszkok sokaságát adományozta Magyarországnak, és támogatta a gyógyászati segédeszközök beszerzését Kínából. Reményét fejezte ki, hogy a kínai-magyar gazdasági kapcsolatok mindkét fél számára gyümölcsözők lesznek a jövőben is. Patai Mihály, a Magyar Nemzeti Bank alelnöke szerint a magyar és a kínai pénzügyi rendszer egyre szorosabb összekapcsolódásának eredménye az újabb kínai fióktelep megnyitása. A Bank of China már 2014-ben letelepedett Magyarországon. A jegybank aktív szerepet vállal a két ország pénzügyi kapcsolatainak erősítésében, a CCB magyarországi képviseletével még szorosabb lesz az eddigi eredményes együttműködés – mondta. Tien Kuo-li elnök kiemelte: a barátság Kína és Magyarország között hosszú múltra tekint vissza, szilárd és mély. Várakozásuk szerint a pénzintézet hozzájárulhat a kínai-magyar gazdasági, pénzügyi és kereskedelmi kapcsolatok további bővüléséhez. A CCB magyarországi fióktelepének létrehozása tovább ösztönzi a pénzügyi együttműködést a két ország között, és magasabb színvonalú pénzügyi szolgáltatásokat nyújt a Kína és Magyarország közötti gazdasági és kereskedelmi együttműködés számára. Terveik szerint létrehoznak majd egy fintech labort, pénzügyi-technológiai innovációk kidolgozására. Bejelentették azt is, hogy a fióktelep 20 millió forintot adományoz a Magyar-Kínai Két Tanítási Nyelvű Általános Iskola és Gimnázium számára, az iskola tanműhelyeinek építésére és a gyermekek nyári tábori tevékenységének támogatására. Jang Csao, a magyarországi Kínai Nagykövetség ügyvivője elmondta, hogy a CCB a kínai bankszektor vezető vállalata, a világ pénzügyi rendszerének fontos szereplője. A két ország együttműködése folyamatosan mélyül, a fióktelep jó híd és összekötő kapcsolat lesz a vállalkozásoknak. Magyarország úttörő szerepet játszik a kínai Egy övezet – egy út (új selyemút) kezdeményezésben, és egyedülálló elhelyezkedése miatt stratégiailag fontos helyszínt jelent – mondta. A tájékoztató szerint a CCB a világ legnagyobb bankjai közé tartozik eszközméretet, nyereségszintet, tőkemegfelelési mutatót és kockázatvállalási hajlandóságot tekintve is. A bankot infrastrukturális projektek finanszírozására alapították. Tavaly év végén a CCB Csoport mérlegfőösszege 34,60 billió renminbi (RMB, 1 RMB 49,93 forint) nettó nyeresége 323,166 milliárd RMB, működési bevétele 822,473 milliárd RMB, tőkemegfelelési mutatója 18,42 százalékos, nemteljesítő hiteleinek aránya 1,38 százalék. Az elmúlt években a CCB már 30 országot és régiót fedett le, olyan globális pénzügyi szolgáltatási hálózatot építve ki, amely időzónákon, földrajzi területeken, több pénznemben és a nap 24 órájában működik. (MTI)    ",2023-04-19,"nagy"
"152","https://hang.hu/gazdasag/nagy-marton-gyorsulhat-az-inflacio-letoresenek-uteme-152886","Nagy Márton: Gyorsulhat az infláció letörésének üteme","Jó úton haladnak az infláció letörésében Nagy Márton szerint, sőt, szerinte a csökkenés üteme egyre gyorsabbá válhat a következő hónapokban. A gazdaságfejlesztési miniszter erről a Világgazdaságnak beszélt, úgy értékelve, hogy januárban tetőzött az infláció, februárban pedig megkezdődött a mérséklődés. A kormány célja, hogy idén másfél százalékkal növekedjen a gazdaság, jövőre pedig újra kilőjön a GDP-bővülés. Nagy Márton úgy számol, hogy az infláció letörésére és a negatív gazdasági hatások ellensúlyozására már húsz intézkedést hoztak. Az infláció főleg kínálati tényezőkből fakad, így elsőként ezeket kell kezelni. Év végére kilenc százalékra szorul vissza szerinte az infláció. Az élelmiszer-inflációról azt mondta, hogy az már decemberben tetőzött, azóta folyamatos a mérséklődés. A letörést meglátása szerint főleg az energiaárak csökkenése, az árfolyam stabilizálódása, továbbá az élelmiszereknél megfigyelhető túltermelési folyamatok segítik. A küzdelemben nagy segítségnek tartja a Gazdasági Versenyhivatal fellépését, miután az az élelmiszer-kiskereskedelmi láncok árazási gyakorlatát vizsgálja. Az áruházláncok el is kezdték bejelenteni közben különböző termékek árának csökkentését. Így tett a Lidl, az Aldi, a Spar és a CBA is.  ",2023-03-14,"nagy"
"153","https://hang.hu/gazdasag/inflacios-fordulatrol-beszel-a-kormany-es-jegybank-151992","Inflációs fordulatról beszél a kormány és jegybank","Azt követően, hogy a múlt pénteken megjelent inflációs adat szerint januárban a decemberi 24,5 százalékos infláció több mint egy százalékponttal emelkedve elérte a 25,7 százalékot, a jegybank és a gazdaságfejlesztési miniszter is megszólalt. Nagy Márton gazdaságfejlesztési miniszter a kormány Facebook-oldalán videóüzenetben közölte, hogy várakozásuk szerint ezzel a pénzromlás elérte a csúcsot, és az év végére már egyszámjegyű lesz az infláció. Értékelése szerint a januári adaton még meglátszik az üzemanyag hatósági árának kivezetése által generált sokk, örvendetes viszont, hogy az élelmiszeráraknál fordulat következett be. (A decemberi 49,6 százalékos szintről az év első hónapjára 44 százalékra esett az élelmiszerek inflációja. – a szerk.)  
            Az növekvő termelési költségek, a forint gyengülése és különadók felelősek a romlásért.
         Arról is beszélt, hogy a kormány áremelkedés elleni küzdelmének eredményei most érnek majd be. Várhatóan a globális kínálati sokk is enyhül majd, ami a következő hónapokban segíteni fogja az infláció mértékének csökkenését. A gazdaságfejlesztési miniszter azt is hangsúlyozta, hogy minél gyorsabban sikerül az inflációt leszorítani, annál nagyobb lehet idén a reálbérek emelkedése. Virág Barnabás, a Magyar Nemzeti Bank alelnöke a Napi.hu-nak nyilatkozva szintén azt a reményét fejezte ki, hogy jó eséllyel a pénzromlási januári értéke volt a maximum. Értékelése szerint a decemberi áremelkedéshez képest mért januári plusz infláció felét az üzemanyagársapka kivezetése okozta. Hozzátette, minél előbb tudjuk kivezetni a hatósági árakat, annál jobb. Az alelnök örvendetesnek nevezte, hogy a globális infláció már csökkenésnek indult, így az importon keresztül érkező inflációs nyomás csökkenőben van, továbbá a feltörekvő piacok megítélése is kedvezőbbé vált. Hozzátette ugyanakkor, nagyon fontos, hogy ezeket a hatásokat belső tényezők is erősítsék. Segítheti a folyamatot, ha a folyó fizetési mérleg adatai decemberben már javulást mutatnak. Nagy fontosnak nevezte, hogy mielőbb elháruljanak az akadályok az uniós támogatások lehívása elől.  
            Spanyolországban pedig a legalacsonyabb.         A két gazdasági szakember ugyan elemezte a pillanatnyi helyzetet, Nagy Márton azt is hangsúlyozta, hogy az év végére egyszámjegyű lehet az infláció, a pénzromlás várható éves átlagos mértékéről azonban nem tettek említést. Az Európai Bizottság friss elemzése viszont erről is szól, és nem kifejezetten kedvező Magyarország számára. Számításaik szerint ugyanis a tavalyi éves átlagos 15,3 százalékos infláció idén 16,4 százalékig emelkedik majd.  ",2023-02-13,"nagy"
"154","https://hang.hu/gazdasag/nagy-marton-tokeprogramot-indit-hamarosan-a-kormany-151675","Nagy Márton: Tőkeprogramot indít hamarosan a kormány","A kormány egy tőkeprogram indítását tervezi annak érdekében, hogy a vállalatok megfelelő mennyiségű forrással rendelkezzenek, legyen szó akár forgóeszközökről, akár az elhalasztott beruházások megvalósulásáról – ezt mondta Nagy Márton gazdaságfejlesztési miniszter a Joint Venture Szövetség (JVSZ) vállalatokat díjazó ünnepségén szombaton Budapesten. A tőkealapokat megcélzó program a következő hetekben a kormány elé kerül és zöld célú befektetésekre és kapacitásbővítésre is kiterjed majd. A miniszter arról is beszélt, hogy idén „pozitív meglepetések” érhetik a gazdaság szereplőit, a növekedés 1,5 százalék lehet fölfelé mutató kockázatokkal, az infláció gyors csökkenés mellett egyszámjegyűvé válhat év végére, a külkereskedelem és a költségvetés helyzete javulhat, a munkaerőpiac stabil marad. (MTI)  ",2023-02-04,"nagy"
"155","https://hang.hu/gazdasag/nagy-marton-szerint-europa-gazdasagi-haboruban-all-az-egyesult-allamokkal-de-magyarorszag-az-akkumlatorgyarak-reven-kimarad-a-rosszbol-151516","Nagy Márton szerint Európa gazdasági háborúban áll az Egyesült Államokkal","Az Index.hu-ra írt véleménycikkében magyarázza el a közvéleménynek Nagy Márton gazdaságfejlesztésért felelős miniszter, hogy döntően az Oroszországgal szembeni uniós szankciós politika eredményeként Európa vesztésre áll az Amerikai Egyesült Államokkal szembeni gazdasági háborúban. Ugyanakkor a blokkosodást elutasító Magyarország hídszerepet tölt be mind geopolitikai, mind pedig gazdasági értelemben. Ebben kulcsszerep hárul az újraiparosításra, amelynek révén Magyarország az akkumulátorgyártás terén 2027-re Kína, Amerika és Németország után a negyedik legnagyobb tényező lesz világszinten. Ezzel a magyar járműipar súlya a GDP 30 százalékát is elérheti a jelenlegi közel 20 százalékról. A gazdasági miniszter elemzésében kitér arra is, hogy a Biden-kormány „Trumpnál is Trumpabb”, immáron gazdaságpolitikájának meghatározó eleme, hogy az USA Európából – amelyet az orosz-ukrán háború már „beteg emberként” ért – átcsábítsa az ipari nagyvállalatokat az alacsonyabb energiaárakkal és jelentős állami támogatásokkal. Ennek eszköze az antiinflációs törvény, amely célzott adókedvezményeket, támogatásokat, kedvezményes hiteleket kínál az ipari szereplőknek. Ezzel a törekvéssel szemben Magyarország felveszi a kesztyűt, mégpedig lényegében ugyanezekkel az eszközökkel: vissza nem térítendő állami támogatásokkal és kedvezményes hitelekkel. Íme néhány, a gazdaságfejlesztésért felelős miniszter cikkének legerősebb állításaiból:  ",2023-02-01,"nagy"
"156","https://hang.hu/gazdasag/nagy-marton-az-inflacio-januarban-valoszinuleg-meg-benez-25-szazalek-fole-de-utana-csokkenes-varhato-151400","Nagy Márton: Az infláció januárban valószínűleg még „benéz” 25 százalék fölé, de utána csökkenés várható","Az eredmények be fognak érni, a következő hónapokban látni lehet majd, hogy az infláció csökken, a gazdaság pedig elkerüli a recessziót. Idén 1,5 százalékkal, jövőre pedig 4 százalék fölött nőhet a gazdaság – jelentette ki a gazdaságfejlesztési miniszter a Kossuth rádió Vasárnapi újság című műsorában Nagy Márton hangsúlyozta: a kormány elkerüli a recessziót, beindítja a növekedést, az infláció letörésében pedig együtt dolgozik a Magyar Nemzeti Bankkal. Az MTI által is idézett miniszter kiemelte, hogy a magas energiaárak már csökkentek, bár a koronavírus-válság előtti szinthez képest még magasak, de konszolidálódtak. „A kamatok továbbra is magas szinten vannak, de ha az infláció csökken, akkor a jegybank is fordulatot vehet, elkezdheti óvatosan csökkenteni a kamatokat” – mutatott rá. A tárcavezető kifejtette: az infláció januárban valószínűleg még „benéz” 25 százalék fölé, de februárban már mérséklődés várható, és ezután gyors csökkenés következhet be, év végére pedig egyszámjegyűvé válhat a drágulás. A magyar államadósság végig csökkent, idén 73,5 százalékos GDP-arányos államadósságot tervez a kormány, jövőre pedig 69,7 százalékost – ismertette a részleteket Nagy Márton. Jelezte, hogy nagy emelkedés a koronavírus-válság miatt történt, amikor jelentős gazdaságösztönző csomagot vezettek be. A miniszter jelezte azt is, hogy a költségvetési hiány idén 3,9 százalékos lehet GDP-arányosan, jövőre pedig 2,5 százalékos. Nagy Márton a Standard&Poor's nemzetközi hitelminősítő új besorolására reagálva kijelentette: hamarosan felminősítésre számíthat Magyarország. Felidézte, hogy a hitelminősítő szerint a magas energiaárak, a magas kamatok, a bizonytalan gazdasági kilátások, valamint a magas államadósság megnehezítik a magyar kormány törekvéseit a gazdaság konszolidálására, stabilizálására. A miniszter úgy látja, hogy a Standard&Poor's új besorolása nincs jelentős hatással az ország finanszírozási képességére. Ugyanakkor hangsúlyozta: küzdeni kell, hogy a felminősítések megtörténjenek. Nagy Márton fontos „védvonalnak” nevezte például a Széchenyi Kártya Programot és a közelmúltban meghirdetett Baross Gábor Újraiparosítási Hitelprogramot. „Jó irány minden olyan gazdaságpolitikai beavatkozás, ami a beruházásokat segíti” – hangsúlyozta a Kossuth rádióban a gazdaságfejlesztési miniszter.  ",2023-01-29,"nagy"
"157","https://hang.hu/gazdasag/itt-a-bejelentes-a-4ig-es-az-allam-megveszi-a-vodafone-magyarorszagot-150594","Itt a bejelentés: a 4iG és az állam megveszi a Vodafone Magyarországot","A Corvinus Nemzetközi Befektetési Zrt., a 4iG Nyrt. leányvállalatként működő Antenna Hungária Zrt., valamint a Vodafone Europe BV aláírták a megállapodást a Vodafone Magyarország Távközlési Zrt. megvásárlásáról – közölte Nagy Márton gazdaságfejlesztési miniszter hétfőn az MTI-vel. A Vodafone Magyarország kifejtette: elkötelezett a kiváló ügyfélélmény és Magyarország digitális fejlesztése mellett, szolgáltatásai teljes mértékben és a megszokott magas minőségben folyamatosan működnek. A közlemény szerint a 660 milliárd forint értékű tranzakcióval az Antenna Hungária 51 százalékos, míg a Magyar Állam képviseletében eljáró Corvinus Zrt. 49 százalékos közvetett tulajdont szerez a Vodafone Europe BV-től a második legnagyobb hazai távközlési vállalatban. Ez a rendszerváltozás utáni időszak legnagyobb vállalati felvásárlása. A Vodafone Magyarország átvilágítása lezajlott, a pénzügyi zárásra várhatóan 2023. január 31-én kerül sor – olvasható az összegzésben. „A háború és a szankciók sújtotta gazdasági helyzeteben sem szabad lemondanunk arról, hogy Magyarország versenyképessége, önállósága tovább erősödjön. A Kormány kiemelt célja, hogy a bankszektor, az energiaszektor és a médiaszektort követően többségi nemzeti tulajdon alakuljon ki többek közt olyan nemzetstratégiai jelentőségű ágazatokban is, mint a biztosítási szektor és a távközlés. Ezt szolgálja a Vodafone Magyarország tulajdonrészének megvásárlása, amely tovább erősíti hazánk szuverenitását” – fogalmazott közleményében Nagy Márton. Az akvizíció révén a hazai távközlési szektorban egy olyan magyar tulajdonú, piacvezető, „nemzeti bajnok” szerepet betöltő vállalatcsoport jön létre, amely a 21. századi digitális kihívásoknak is megfelelve hozzájárulhat az ország versenyképességének javításához, és amely kimagasló, minőségi szolgáltatást nyújthat a lakossági és vállalati ügyfelek számára. A tranzakció egyúttal hozzájárul a piaci verseny erősödéséhez, a költségek csökkenéséhez, a szolgáltatási színvonal további erősödéséhez, ezáltal további előnyöket biztosítva az ügyfelek részére - tartalmazza a közlemény. A tájékoztatás szerint a Vodafone Magyarország a hazai telekommunikációs piac második legnagyobb szereplője, több mint 3,8 millió lakossági és üzleti előfizetőnek nyújt mobil, TV, szélessávú internet és vezetékes telefon szolgáltatásokat, továbbá a vállalat több mint 3 ezer munkavállalót foglalkoztat. „A hamarosan lezáruló befektetés révén a Corvinus Nemzetközi Befektetési Zrt. – az állam nevében – a pénzügyi szektor mellett újabb nemzetgazdasági szempontból stratégiai fontosságú ágazatban, a távközlési szektorban szerez fontos részesedést” – közölte a gazdaságfejlesztési miniszter. A Vodafone Magyarország az MTI érdeklődésére kifejtette: a tranzakcióval kapcsolatosan nem közölhet további információt. Hozzátették: fontos kiemelni ugyanakkor, hogy a Vodafone Magyarország üzletmenete zavartalan és folyamatos, szolgáltatásai teljes mértékben és a megszokott magas minőségben folyamatosan működnek. A szolgáltató továbbra is elkötelezett a kiváló ügyfélélmény és Magyarország digitális fejlesztése mellett. (MTI)  ",2023-01-09,"nagy"
"158","https://hang.hu/gazdasag/nagy-marton-ellenorzi-majd-a-magyarorszagra-tervezett-kulfoldi-befekteteseket-150070","Nagy Márton ellenőrizhet minden külföldi befektetést ","A gazdaságfejlesztési miniszter megtilthatja a magyarországi tulajdonszerzést, ha befektető cég EU-n kívüli ország kormányától függ vagy a közbiztonságot veszélyeztetheti – áll a péntek este megjelent kormányrendeletben, amelyet a Hvg.hu vett észre. A lap cikke szerint a jogszabály 25 stratégiai területre terjeszti ki Nagy Márton hatáskörét, ideértve az energiaipart, a közlekedést és a kommunikációt egyaránt. A tárcavezetőnek be kell jelenteni minden külföldi tulajdonszerzést, tőkeemelést, cégátalakítást, kötvénykibocsátást, ha az ügylet összértéke eléri vagy meghaladja a 350 millió forintot, vagy témáktól függően bizonyos részesedési arányt. A szöveg szerint a miniszter megtilthatja az ügyletet, ha fennáll Magyarország államérdekének, közbiztonságának, közrendjének sérelme vagy veszélyeztetése, illetve ezek bekövetkezésének lehetősége, ha a bejelentő közvetlenül vagy közvetve nem az Európai Unióhoz tartozó tagállam kormányának – beleértve az állami szerveket vagy a fegyveres erőket is – ellenőrzése alatt áll, akár tulajdonosi szerkezete, akár jelentős finanszírozása révén. A tiltást meg kell indokolni, de az indokolás minősített azaz titkos adatot nem tartalmazhat. Ellene közigazgatási nemperes eljárást lehet indítani a Fővárosi Törvényszéken.  ",2022-12-24,"nagy"
"159","https://hang.hu/gazdasag/15-szazalekos-novekedessel-szamol-a-kormany-jovore-149692","Nagy Márton: 25-27 százalékon tetőzik majd az infláció"," A kormány azt tervezi és el is fogja érni, hogy a költségvetés hiánya 3,5 százalék legyen jövőre az idei 4,9 százalék után, a növekedés pedig 1,5 százalék lehet az erre az évre jó eséllyel várható 5 százalék után – mondta Nagy Márton gazdaságfejlesztési miniszter az Oeconomus Gazdaságkutató Alapítvány konferenciáján csütörtökön Budapesten. Kiemelte: a költségvetésre hatalmas terhet jelentenek az energiaárak, jövőre várhatóan 2500 milliárd forintot tesz ki a büdzsé energiaszámlája, ami a rezsicsökkentés költségét és az állami intézmények, vállalatok fizetnivalóját is magában foglalja. Felhívta a figyelmet arra, hogy a költségvetés nulla hiányú vagy többletes lenne, ha az árak nem nőttek volna ilyen drámai mértékben, a költségvetés deficitje mára maga az energiaszámla. A miniszter hangsúlyozta, hogy az ország által elhasznált energiamennyiség nem nőtt, nem lett több a fogyasztás, hanem az árak emelkedtek: idén várhatóan 10 milliárd euróval többet, összesen 17 milliárd eurót kell kifizetni az energiára, szemben a 2021-es 7 milliárddal, és jövőre is várhatóan 17-18 milliárd euróval kell számolni. – Ez egy tragédia – fogalmazott. – Nem valamiféle egyensúlytalanságról van szó, ez egy finanszírozási kérdés – mondta. Magyarországot stabil gazdasággal érte a jelenlegi válság, nem volt túlköltekezés vagy túlfogyasztás és hatékonytalan beruházások sem, hanem a cserearányok romlottak az energiaköltségek miatt – állította. Az energiaszámla finanszírozása miatt a folyó fizetési mérleg hiánya az év végére elérheti a 8 százalékot – mutatott rá utalva arra, hogy az egyenleg nulla lenne, ha az árak a korábban megszokott szinten maradtak volna. Azt is hozzátette, hogy miután az ország exportja gyorsabban emelkedik, mint az import, a külkereskedelmi egyenleg is a pozitív tartományba került volna a régi energiaárakkal. Nagy Márton rámutatott arra, hogy az infláció trendszerű növekedése január-februárban várhatóan megáll, a mutató az akkorra várható 25-27 százalékról „lefordul”, erős csökkenés után pedig technikai okok miatt is 2023 végére egyszámjegyű lesz az áremelkedés mértéke. Éves szinten 15-16 százalékos lehet az átlagos infláció, miközben az átlagbérek várhatóan ennél kicsit nagyobb mértékben fognak nőni jövőre – mondta. Arról a miniszter nem tett említést, hogy szakértők szerint a magyar infláció elszaladásában nagyon nagy szerepet játszottak olyan kormányzati intézkedések, mint a több mint ezermilliárdos választás előtti osztogatás, valamint a minden közgazdasági logikát nélkülöző ársapkák.  A miniszter a hosszú távú kilátásokról beszélve azt hangsúlyozta, hogy a gáz és az áram ára Európában öt-hatszorosa az amerikainak, ami a kontinens amúgy is hátrányban lévő versenyképességét tovább rontja. Hozzátette: a világot és az Európai Uniót megélhetési válság és recesszió fenyegeti, ugyanakkor az energiaválságról beszélve szerinte egy régióra, Európára asszociálunk. Szerinte Európát a dezindusztrializáció veszélye fenyegeti, megszűnhetnek egész iparágak, főleg azok, amelyek sok energiát használnak fel a termeléshez, mert nem lesznek képesek versenyképes áron dolgozni. A nehéz helyzetű iparágak között megemlítette a vegyipart, a gyógyszeripart, a műtrágya-, a gumigyártást, az acél- és vasipart, a papír- és az üveggyártást. Azzal folytatta, hogy Európa-szerte aktívan kellene foglalkozni az újraiparosítással, át kellene gondolni, hogy mely ágazatoknak van létjogosultsága, ennek jeleit azonban országokon átívelő szinten nem látja. A működő tőke (FDI) kihelyezésénél a következő időszakban már nem a jó áron elérhető munkaerő lesz az elsődleges szempont, hanem az energia rendelkezésre állása és annak költsége – húzta alá utalva arra, hogy a meglévő beruházások megtartása miatt is kulcsfontosságú a kérdés. – A kormány azon dolgozik, hogy a családok mellett a vállalatoknak is védvonalakat állítson fel, utóbbiak részére 2000 milliárd forintos csomagot dolgoztak ki. A cégeknek segítenek például a Széchenyi program lehetőségei, az energiaintenzív ágazatok támogatása, a gyármentő program, a kamatstop, az Exim és az MFB konstrukciói – összegezte Nagy Márton a konferencián az MTI szerint.  ",2022-12-15,"nagy"
"160","https://hang.hu/gazdasag/januartol-megszunik-a-hiteltorlesztesi-moratorium-149588","Januártól megszűnik a hiteltörlesztési moratórium","Nem hosszabbítják meg a hiteltörlesztési moratóriumot Nagy Márton bejelentése szerint, így annak hatálya az év végével lejár. A gazdaságfejlesztési miniszter ezt kedden jelentette be a Világgazdaság cikke szerint. A moratóriumban lévők száma mostanra jelentősen lecsökkent. Idén augusztusra a vállalati hitelek csupán egy, a lakossági hiteleknek pedig három százaléka vett részt célzott fizetési moratóriumban. Azóta ezek az arányok tovább csökkentek. Nagy Márton közlése szerint a kamatstop, amely 350 ezer családot, illetve 60 ezer vállalkozást érint, megfelelő védelmet jelent, ezért a fizetési moratórium fenntartása nem indokolt.    ",2022-12-13,"nagy"
"161","https://hang.hu/gazdasag/nagy-marton-bejelentette-kiterjesztik-a-kamatstopot-a-diakhitelekre-is-149304","Nagy Márton bejelentette: Kiterjesztik a kamatstopot a diákhitelekre is","A kormány döntése alapján a diákhitelekre is kiterjesztik a kamatstopot; a Diákhitel1 változatlanul 4,99 százalékos kamattal lesz elérhető 2023 januárjától, a Képzési hitelt és a Diákhitel2-t pedig továbbra is kamatmentesen vehetik fel a felsőoktatásban tanulók - jelentette be a gazdaságfejlesztési miniszter a kormány Facebook-oldalán kedden. – Megállapítottuk, hogy amennyiben a kormány nem intézkedik, úgy a szabadon felhasználható Diákhitel1 kamatát a duplájára, több mint 10 százalékra kellene felemelni; ezzel több mint 100 ezren kerültek volna nehéz helyzetbe – fogalmazott Nagy Márton. – A magyar kormány nem hagyhatta, hogy az elhibázott szankciók árát a diákok, a hallgatók fizessék meg, magyar fiatalok ezrei essenek el a továbbtanulás lehetőségétől – hangsúlyozta. Hozzátette: mindent el kell követni, hogy aki akar és képes rá, az tanulhasson, meg kell védeni a fiatalokat. (MTI)  ",2022-12-06,"nagy"
"162","https://hang.hu/gazdasag/nagy-marton-nehez-evtizedek-ele-nez-magyarorszag-149050","Nagy Márton: Nehéz évtizedek elé néz Magyarország","Aktívabb lesz a szabályozói jelenlét a biztosítói szektorban – mondta a gazdaságfejlesztési miniszter egy biztosítási konferencián szerdán Budapesten. Nagy Márton az Elégtelen verseny és lassú konszolidáció jellemzi a biztosítási szektort címmel megtartott előadásában kiemelte: a szabályozás aktívabb lesz a következő hónapokban annál, mint ami eddig volt. Több egyeztetés lesz, a piacnak ez jobb állapotot fog eredményezni és az ügyfelek jobban járnak. A biztosítói szektor többet fog dolgozni a tárcával – húzta alá. Kijelentette, hogy a szektor ugyan stabil, de nem használja ki a lehetőségeit, ebből ki kell mozdulnia. Az ágazatot stabilan növekvő díjbevételek, viszont folyamatosan csökkenő penetráció jellemzi, ami nem jó, ezzel kilóg a nemzetközi összevetésekből is. Az egy főre eső szerződésállomány alacsonynak számít – mondta a miniszter, hozzátéve, hogy a piaci koncentráció mértéke tovább növelhető. Problémának nevezte, hogy a közvetítők hatékonyabbá, de ugyanakkor olcsóbbá nem váltak az elmúlt évtizedben. A magyar tulajdon arányában nőttek a díjbevételek, de jelentős növekedés az idén várható, amikor az Aegon és az Union miatt nő az állami tulajdon aránya – mondta. „Az állam be fog lépni a biztosítási piacra” – szögezte le, megjegyezve: ez nem azt jelenti, hogy tartósan, de a konszolidációt elő fogja segíteni. Kitért arra is, hogy jelenleg kedvezőtlen külső gazdasági környezetben kell működni. A miniszter szerint a magyar GDP 4,5-5 százalék között nőhet idén, jövőre pedig alig 1 százalékkal. Mint fogalmazott, több sokkhatás éri a lakosságot, és a vállalati szektort egyaránt, így az emelkedő energiaárak, magas kamatok, nagyobb nyersanyagárak, mindezek pedig lassuló növekedéshez vezetnek.  
            A miniszterelnök elismerte, hogy újra kell tervezni a jövő évi költségvetést.         Nagy Márton szerint az európai gazdaság már a válság előtt elvesztette versenyképességét, lemaradt az Egyesült Államok és Kína mögött. Európában mind a földgáz mind a villamos energia ára magasabb, mint a tengerentúlon, jelenleg a különbség nagyjából ötszörösre tehető. A fejlett régióban jelentősen nőtt a recesszió kockázata, ezt még kezelhetőnek nevezte. Ugyanakkor felhívta a figyelmet, hogy egyes iparágak, így a vegyipar, vagy a műtrágyagyártás eltűnhetnek, és veszélyben van a papíripar is. Ez olyan átrendeződéshez vezethet, ami elér majd más iparágakat, például az autóipart – mondta, hozzátéve, hogy az uniónak erre még nincs kezelési terve. Kitért arra, hogy az infláció általánosan emelkedik a világban, Európában jelentősebben. Több évtized óta nem látott magas szinteken van a fogyasztói árindex, ami „egy-két évig még biztosan” marad - mondta Nagy Márton. Úgy vélte, mindezek miatt nehéz évtizedek elé néz Magyarország, és kérdésnek nevezte, hogy az európai versenyképességi lemaradásból hogy fog tudni kimaradni az ország. Fontosnak nevezte a magyar cégek megerősítését, és a működőtőke bevonzását, a 2023-as költségvetésről pedig annyit mondott: „megfeszített munka folyik jelenleg”. Erdős Mihály, a MABISZ elnöke közölte, hogy számos területen és kérdésben kezdtek már egyeztetést a kormánnyal. Elmondta, hogy a magas infláció az elmúlt ötéves átlagot minden területen meghaladó átlagos kárráfordítást okoz, miközben a szektornak a klímakockázatok kezelésével is szembe kell néznie, hiszen a tűzveszély, vagy az aszály miatti biztosítási események megtízszereződtek. Az aszály miatti kárkifizetés idén több mint 40 milliárd forint volt, ami az agrárdíjbevételek duplája, míg 2021-ben alig 10 milliárd forintot tett ki. Az idén a biztosítók nagyjából 50 milliárd forint extraprofit adót fizetnek be az előzetes adatok szerint - mondta, megjegyezve: a piaci szereplők nyereségessége várhatóan jelentősen csökken 2022-ben. Kitért arra, hogy a MABISZ jövő januárban kampányt indít az alulbiztosítottságról, és felhívják a figyelmet az értékálló biztosítások kialakításának fontosságára. (MTI)  ",2022-11-30,"nagy"
"163","https://hang.hu/gazdasag/megunta-a-nagy-erteku-betetek-utani-magas-kamatokat-a-kormany-148682","Megunta a nagy értékű betétek utáni magas kamatokat a kormány","A gazdaságfejlesztési miniszter szerint igazságtalan, hogy míg a nagy összegű bankbetétek után 18 százalékos kamatot fizetnek a bankok, a kisbetétesek csak 1 százalék alatti kamatra számíthatnak. Március 31-ig a befektetési vállalkozások, pénztárak, lakástakarékpénztárak, biztosítók, befektetési alapok, valamint a legalább 20 millió forintot elhelyező lakossági ügyfelek a kereskedelmi bankoknál mostantól elhelyezett betétjeik után nem kaphatnak magasabb kamatot a 3 hónapos diszkont kincstárjegy kamatánál – olvasható Nagy Márton gazdaságfejlesztési miniszter hétfői közleményében. A bejelentés szerint semmi nem magyarázza, hogy egyesek olyan jövedelemre tegyenek szert, amelyet a kisebb megtakarítással rendelkező lakossági ügyfelek nem érhetnek el. A piaci torzulás – áll az MTI által közölt tájékoztatásban – az elhibázott brüsszeli szankciókra vezethető vissza, az infláció ugyanis emiatt dönt csúcsot, amire válaszul a Magyar Nemzeti Bank kamatot emelt, egyes pénzügyi szereplők pedig a gazdaság működéséhez szükséges hitelezés és állampapír-vásárlás helyett kereskedelmi bankok közvetítésével jegybanki betétekbe helyezték a vagyonukat. – A 18 százalékos állami kamat kockázatmentesen magas jövedelmet biztosított, miközben a kisebb megtakarítással rendelkező lakossági betétesek mindössze 1 százalék alatti kamatot kapnak a látra szóló betétek és a folyószámlabetétek után. A bankok a hosszabb távú betétekre is csak 9-10 százalék kamatot fizetnek – tették hozzá. A gazdaságfejlesztési miniszter a közlemény szerint ennek a gyakorlatnak a megszüntetését sürgeti. A tárcavezető várakozásai alapján az intézkedés hozzájárul a hitelezés és az állampapír-forgalmazás zavartalanabb működéséhez, források átirányításához a gazdaságba.  ",2022-11-21,"nagy"
"164","https://hang.hu/gazdasag/nagy-marton-bejelentette-200-milliardos-gyarmento-hitelprogramot-inditanak-148200","Nagy Márton bejelentette: 200 milliárdos gyármentő garancia- és hitelprogramot indítanak","– A kormány a már bejelentett Gyármentő programon túl újabb segítségként 200 milliárd forintos keretösszegű Gyármentő garancia- és hitelprogram megindításáról döntött. A két részből álló program 2023. január 1-jén indul – jelentette be csütörtöki közleményében Nagy Márton gazdaságfejlesztési miniszter. A vállalkozások soha nem látott kihívások előtt állnak, hisz az elhibázott és ránk erőltetett brüsszeli szankciók miatt elszabadultak az energiaárak és a költségek. Ebben a szankciók sújtotta helyzetben a gazdasági teljesítmény gerincét adó nagy- és közepes vállalkozásoknak a napi likviditásuk megőrzéséhez, továbbá energiahatékonysági beruházásaik megvalósításához forrásokra van szükségük – olvasható a közleményben. A program egyik elemeként a Magyar Fejlesztési Bank Zrt. (MFB) 100 milliárd forint keretösszegű Gyármentő likviditási garanciaprogramot indít a nagy- és középvállalkozások számára, amelyben az MFB állami kezességet, illetve garanciát vállal a forgóeszközhitelek, folyószámlahitelek, illetve a működést finanszírozó hitelek biztosítékaként. Mindez egyrészt közvetlenül csökkenti a kamatterheket, másrészt az érintett szereplők finanszírozásán keresztül forráshoz jutnak a mikro-, kis-, és középvállalati szektorból kikerülő beszállítók, szolgáltatók is. A program másik elemeként az Eximbank Zrt. 100 milliárd forint keretösszegű Gyármentő beruházási hitelprogramot indít, amelyben az EXIM államilag támogatott, rendkívül kedvezményes és a futamidő végéig fix kamatozású beruházási hiteleket nyújt a hazai termelő közép- és nagyvállalatok energiahatékonysági, illetve megújuló energiatermelő beruházásaihoz. A kamat maximális mértéke a forint hitelek esetén 5 százalék, az euró alapú hitel esetében pedig 3,5 százalék lehet – ismertette a miniszter. Az Eximbank beruházási hitele kiegészíti a már meghirdetett Gyármentő program 150 milliárd forintra tehető, vissza nem térítendő támogatását, amelyre már 168 vállalkozás regisztrált. Amennyiben a vállalkozások megfelelnek a hitelprogram feltételeinek, úgy olyan vállalkozások is élhetnek a lehetőséggel, amelyek a vissza nem térítendő támogatásra nem jogosultak. Az elérhető maximális hitelösszeg – az igénybe vett állami támogatások jogcímétől függően – meghaladhatja a 2 milliárd forintot – tette hozzá Nagy Márton.  ",2022-11-10,"nagy"
"165","https://hang.hu/gazdasag/nagy-marton-hamarosan-dontes-szuletik-az-ujabb-arstopokrol-148084","Nagy Márton: A napokban döntés születhet az újabb árstopokról","A napokban dönthet a kormány újabb hatósági áras termékkörökről – mondta Nagy Márton gazdaságfejlesztési miniszter az InfoRádió Aréna című műsorában hétfőn. Mint mondta, a lakossági árstopok egyelőre maradnak. A jövőjüket az infláció határozza meg, ami szerinte egyelőre nem csökken, év végére meghaladhatja a 25 százalékot, és onnan fordulhat lejjebb. A pénzromlás kordában tartásában segítenek szerinte az élelmiszer-árstopok, amelyeknek a köre hamarosan bővülhet. A miniszter szerint a napokban dönthet a kormány újabb hatósági áras termékkörökről. Nagy Márton kiemelte, olyan termékekről lehet szó, amelyek drágulása 40 százalék felett van, és itthon is előállíthatók. Nagy Márton bejelentette, hogy mivel kamatok emelkedésének terhe egyre nagyobb lenne, ezért azt fogja javasolni, hogy a szabad felhasználású diákhitel jelenleg 4,9 százalékos kamatát januártól stoppolják le, mert különben jelentősen megdrágulhat.  
            Sőt, hosszú távon nagyobb inflációt eredményeznek – mondja Bod Péter Ákos volt jegybankelnök és Molnár László GKI-igazgató.         A Magyar Postát is felügyelő miniszter beszélt a hivatalok bezárása nyomán támadt felzúdulásról. Mint fogalmazott, megérti a panaszokat, de a cég jelentős veszteséget termel, ráadásul fel kell készülnie a liberalizáció és a digitalizáció jelentette kihívásokra is. Azokat a postákat zárták be, ahol az ügyfélszám nagyon alacsony, ráadásul a vidéki bezárások átmenetiek a fűtési szezonban, tavasszal újra fognak nyitni. A társaság átalakítását pedig új szakemberre bízza, keddtől Balczó Barna lesz a Magyar Posta Zrt. elnök-vezérigazgatója.  „Ne legyen recesszió, csökkenjen az infláció, és egyensúlyban maradjon a folyó fizetési mérleg” – mondta a célokról Nagy Márton, és hozzátette, december elején nyilatkozik a 2023-as költségvetés felülvizsgálatáról a kormány. A kormány nem akar belefolyni a bértárgyalásokba, most mindenkinek egyedi döntést kell ebben hoznia.  „A recessziót el kell kerülni Magyarországon, az egész kormány ezen dolgozik” – mondta. Mint fogalmazott, a vállalatoknak átmeneti időszakra kell felkészülniük, ezt az egy évet finanszírozniuk kell, hogy utána helyre tudjanak állni. Itthon jelentősen csökkent a gázfogyasztás, a miniszter szerint akár 20-30 százalékos lehet a visszaesés, az áramfogyasztás viszont nem csökkent. A gáz alapú gazdaság csökkenni látszik, a tárolókat még nem nagyon kellett használni, de ebben segített az időjárás is. „A gáz oldalról én nem látok problémát, az áramban pedig alacsonyabb az import aránya, az áramtól sem félek. Magyarország energiaellátása biztosított, az a kérdés, hogy a vállalkozói szektor fel van-e készülve ezekre az árakra” – mondta.  A tervezett ársapkával szemben Nagy Márton szerint a gáztőzsdén a spekulációs pozíciók uniós kezelése hatékonynak látszik, és ez 50-70 eurót is hozhatott lejjebb az árakból. „Ez sikeres és jó dolog. Az ársapka zsákutca, ellátásbeli problémákat okoz” – jelentette ki.    ",2022-11-07,"nagy"
"166","https://hang.hu/gazdasag/a-kormany-meghosszabbitja-a-kamatstoppot-147174","A kormány meghosszabbítja a kamatstopot","Az elhibázott szankciós politika és a szankciós infláció folyományaként kialakult rendkívüli pénzpiaci környezetben a kamatok drasztikusan megnövekedtek, ezért a kormánynak folyamatosan rendkívüli és jelentős segítséget nyújtó intézkedéseket kell hoznia a családok megvédése érdekében. Meg kell őrizni a családok pénzügyi stabilitását és meg kell őrizni a lakhatás biztonságát is – jelentette ki hétfői közleményében Nagy Márton gazdaságfejlesztési miniszter. A kormány 2023. június 30-ig meghosszabbította a 2022 januárjában bevezetett kamatstopot, valamint arról is döntött, hogy kiterjeszti annak hatályát. Ennek értelmében a kamatstop már a legfeljebb 5 éves kamatperiódusokban rögzített hitelkamattal nyújtott, államilag nem kamattámogatott jelzáloghitel-szerződéseket is megvédi a drasztikus kamatnövekedéstől. Összességében így a kamatstop már 350 ezer családot véd meg attól, hogy szankciós kamatfelárat kelljen fizetnie, amelyből 284 ezret tesz ki a kamatstop hatálya alá eddig is tartozók száma (őket érinti a hosszabbítás), valamint további 66 ezret az újonnan érintettek köre (rájuk vonatkozik a kiterjesztés) – olvasható a közleményben. A kormány döntése értelmében a szankciós kamatfelár a családoknál marad, ami számukra 2022-ben 80 milliárd forintot jelent, 2023 első félévében pedig több mint 60 milliárd forintot ér el. Ez a 140 milliárd forintnyi támogatás marad tehát a családok zsebében. Mindez a gyakorlatban azt jelenti, hogy a kamatstopnak köszönhetően 2022-ben egy család 282 ezer forintot takarít meg, 2023 első félévében pedig 174 ezer forintra tehető az az összeg, amit a kormány intézkedésének köszönhetően nem kell kamatként megfizetnie. „Megállapíthatjuk, hogy 2023 első félévében a kamatstop intézménye nélkül egy átlagos család törlesztőrészlete 55 százalékkal emelkedne” – hangsúlyozta a miniszter. A kamatstop intézményének megszűnését követően a kamatok a szerződésekben meghatározott szintre állnak vissza. A döntés a pénzügyi szektornak is előnyös, hiszen a bedőlő hitelek komoly kockázatot jelentenének minden szereplő számára. A kormány továbbra is folyamatosan vizsgálja, hogy milyen eszközökkel védheti meg leghatékonyabban a magyar lakosság biztonságát, és a magyar gazdaság versenyképességét. „Ezért védtük meg a rezsicsökkentést, ezért hosszabbítottuk meg az üzemanyagárstopot és az élelmiszerárstopot, ezért emeljük a nyugdíjakat és emiatt indítottuk el az energiaintenzív kkv-k támogatási programját is” – sorolta végezetül Nagy Márton. (MTI)    ",2022-10-17,"nagy"
"167","https://hang.hu/gazdasag/rovidebb-ideig-lehet-kedvezmenyesen-felhasznalni-a-szep-kartyakat-146715","Rövidebb ideig lehet kedvezményesen felhasználni a SZÉP-kártyákat","Rövidebb ideig, jövő május végéig lesz lehetőség kedvezményes adózás mellett felhasználni a SZÉP-kártyákat – derült ki Nagy Márton közleményéből. A gazdaságfejlesztési miniszter kifejtette, az október 15-éig jóváírt összegeket lehet tavaszig még felhasználni, utána a kártyatulajdonosnak már a teljes adótartalmat kell megfizetnie. A jövőben a tizenöt százalékos kedvezmény egy évig lesz felhasználható. Eddig úgy volt, hogy a béren kívüli juttatás összege az utalást követő második naptári év május 31-éig, így akár két és fél évig is rendelkezésre állhatott. A SZÉP-kártyák szálláshely, vendéglátás és szabadidő alszámláin jelenleg százmilliárdos alvópénz található, miközben a járvány idején a kormány eltörölte a felhasználási korlátokat. Így lehetővé vált például az alszámlák közötti átjárhatóság is. A miniszter hozzátette azt is, a SZÉP-kártya jelentős adókedvezményt biztosít, hiszen általa a kártyatulajdonosok 15 százalékkal több pénzt használhatnak fel a vásárlások során. A kormány az érvényesítés rövidebb időhöz kötését a vendéglátó szektor támogatásával, illetve a munkahelyek megőrzésének szándékával magyarázza.  ",2022-10-06,"nagy"
"168","https://hang.hu/gazdasag/holoda-attila-az-allami-vagyonnal-valo-felelotlen-gazdalkodas-a-parnagaz-kitermelese-146649","Holoda Attila: Felelőtlenség azt állítani, hogy most hozzá lehet nyúlni a párnagázhoz ","A hazai földgázellátás szempontjából fontos bejelentés hangzott el hétfőn, amikor az MVM bejelentette, halasztott fizetési megállapodást kötöttek az orosz földgáz szállításáról a Gazprommal. Nagy Márton gazdaságfejlesztési miniszter pedig arról beszélt, hogy ki lehetne termelni a hajdúszoboszlói tárolóból a párnagázt, és esetleg szén-dioxidot préselni a helyére. – A bejelentés arra utal, hogy az MVM-nek gondjai voltak a gázszámla fizetésével, folyamatosan devizát vásárol a kötelezettségek teljesítéséhez, ezért a mostani megállapodás jelentős könnyebbséget jelent. Nem tudni azonban, hogy mit kértek ezért cserébe. Akár az is elképzelhető, hogy a megegyezés fejében lengette be a magyar kormány a minap a tengeri olajszállításról szóló ársapka megvétózását – értékelte lapunknak a megegyezésről szóló hírt Holoda Attila. A második Orbán-kormány energetikáért felelős helyettes államtitkára ugyanakkor pozitívumként említette, hogy a hírre erősödni kezdett a forint.  
            Van, ahol kisebb a gáz fűtőértéke, ezért több lehet a rezsicsökkentett gázfogyasztás 1729 köbméternél. De ez nem attól függ, hogy orosz, magyar, vagy nyugati.         Azt azonban felháborítónak nevezte, hogy egyáltalán szóba kerülhetett a hajdúszoboszlói gáztároló párnagázának kitermelése. Ezt eddig egyetlen kormány sem engedte meg magának. A párnagáz ugyanis pont olyan része a tárolónak, mint a kutak vagy a többi felszíni technológia. A párnagáz kitermelése egyértelműen veszélyezteti a tároló működését. Különösen azért érthetetlen az elképzelés, mert eközben a zsanai tároló kapacitásbővítéséről beszélnek. – Aki komolyan gondolja, hogy hozzá szabad nyúlni a párnagázhoz, az nem tudja, mit beszél, nem tudom, hogyan adhatta ehhez a nevét egy szakember. Nem véletlen, hogy a hajdúszoboszlói tároló 1,5 milliárd köbméternyi mobil gáza alá 2,5 milliárd köbméternyi párnagázra van szükség. Felelőtlenség azt állítani, hogy 800 millió köbméter gond nélkül kitermelhető ebből – hangsúlyozta Holoda Attila. A szakértő azt is elmondta, a párnagáz kitermelése az állami vagyonnal való hűtlen gazdálkodás gyanúját veti fel. Hozzátette, persze az is elképzelhető, szó sincs a fizikai kitermelésről, hanem egy pénzügyi trükkről, nevezetesen hogy a mobilgázból kitermelt mennyiség egy részét elnevezzük olcsón betárolt párnagáznak, mert azt így alacsony áron számolhatjuk el, ezzel is enyhítve az MVM-re nehezedő pénzügyi terheket. A szén-dioxid tárolásról az a véleménye, hogy az túlságosan drága lenne. Egyrészt, mert nem megoldott a szállítása, másrészt mert agresszív gázról lévén szó, a rendelkezésre álló összes berendezést le kellene cserélni, amely közvetlen kapcsolatba kerül a gázzal. Különösen igaz ez akkor, ha nem kizárólagosan szén-dioxid tárolására használnák a tárolót, hanem a kitermelt földgázt helyettesítenék vele. Ez esetben ugyanis a földgáztároló összes berendezését is le kellene cserélni. Ráadásul, amikor ismét földgázt szeretnének kitermelni, arra csak azt követően kerülhetne sor, hogy egy igen drága technológiát telepítenek, amely képes a két gázt különválasztani. Azt is elvetélt ötletnek tartja, hogy akár a Mátrai, akár a jövendőbeli Földgáztüzelésű Erőmű által kibocsátott szén-dioxidot összegyűjtsék. 2008-ban ugyanis próbálkoztak már ezzel a Mátrai Erőmű esetében, de az sikertelen volt. Az általunk megkérdezett iparági szakértő több dologra is felhívta a figyelmet a hír kapcsán. Egyrészt kicsit riasztónak tartja, hogy már egymilliárd dollár is számít a magyar költségvetésnek. Számításai szerint ugyanis hozzávetőlegesen ekkora összegről szól a megállapodás, amely szerint három évvel elhalasztjuk az oroszok által szállított földgáz kifizetését. Azt is kiemelte, hogy vélhetően 120-130 dolláros árról szól a megállapodás.  
            A földgázellátás biztonsága sem Magyarországon, sem más uniós országokban nincs veszélyben – ez volt a konklúziója annak az energetikai panelbeszélgetésnek, ahol azt is megtudtuk, mi kell ahhoz, hogy ismét 3,60-ba kerüljön egy kiló kenyér.         Pozitívumként lehet azonban értékelni, hogy biztosnak tűnik, nem állnak le az orosz gázszállítások. Azt is fontos fejleményként értékelte, hogy a mostani megállapodás birtokában biztosítottnak tűnik a költségvetés helyzete, még akkor is, ha valamely okból elszállnának a földgázárak. Sőt, az a tény, hogy rögzítették az árat, a forint árfolyamára is jó hatással van. A hajdúszoboszlói tárolóban található párnagáz felhasználásáról szóló bejelentést a szakértő is furcsának találja több szempontból is. Először is ahhoz, hogy a párnagázt felhasználják, először a fölötte elhelyezkedő mobil gázt kell felhasználni. A párnagáz kinyerésére legfeljebb akkor kerülhet sor, ha a tél végére elfogyott a mobilgáz. Ez pedig akkor jöhet szóba, ha a téli időszakban valami nagyon nagy gond van a gázellátással. Arra is felhívta a figyelmet, hogy amennyiben kitermelik a párnagázt, akkor a jövőben a tárolót egyáltalán nem, vagy csak korlátozott kapacitással lehet majd használni, ugyanis a párnagáz eltűnésével összeomlik a tároló. A szén-dioxid tárolása kapcsán elmondta, ez elképzelhető, de ahhoz teljesen ki kellene termelni a földgázt, és csak azt követően lehetne szén-dioxid tárolására használni az objektumot. Holoda Attilához hasonlóan ő is arról beszélt, hogy hatalmas beruházásra lenne szükség ahhoz, hogy akár a Mátrai Erőmű, akár a jövőben létrehozandó Tiszai Földgáztüzelésű Erőmű szén-dioxid termelését eljuttassák a tárolóba. Éppen a magas költségek miatt nem szoktak ilyen távolságra szén-dioxidot szállítani, különösen hogy speciális, a szén-dioxidnak is ellenálló csővezetékre van szükség a szállításhoz.  Szerinte egyébként nemzetközi gyakorlat – a magas költségek következtében – nem az ipari üzemek által termelt szén-dioxid összegyűjtésére és szállítására van, hanem inkább a légkörből való szén-dioxid kivonására, amely jelentősen kevesebb költséggel jár. Azt pedig nonszensznek nevezte, hogy a szénhidrogén mellé szén-dioxidot is préselnének. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2022-10-04,"nagy"
"169","https://hang.hu/gazdasag/nagy-marton-vallalatok-es-teljes-iparagak-tunhetnek-el-146465","Nagy Márton: Vállalatok és teljes iparágak tűnhetnek el","Cikkünk frissül Európa gazdasági téren folyamatosan teret veszít az Egyesült Államokkal és Kínával szemben, az energiaválság pedig „a földre küldi” az amúgy is „drasztikusan rossz” versenyképességét – mondta Nagy Márton gazdaságfejlesztési miniszter a Mathias Corvinus Collegium (MCC) kétnapos nemzetközi konferenciáján Budapesten pénteken. A háború gazdasági következményeiről rendezett eseményen kiemelte: az áramárak Európában 6-7-szer nagyobbak, mint az USA-ban, a gázárnál pedig tízszeres a szorzó, továbbá az olaj ára is magasabb a kontinensen. – Ekkora önköltség-emelkedést nem képes egy iparág lekövetni, az európai vállalatok piacokat fognak elveszíteni, vállalatok és teljes iparágak tűnhetnek el  – hívta fel a figyelmet. (MTI)  ",2022-09-30,"nagy"
"170","https://hang.hu/gazdasag/levaltottak-a-magyar-posta-vezerigazgatojat-146000","Leváltották a Magyar Posta vezérigazgatóját","Távozik a Magyar Posta vezérigazgatója – közölte a gazdaságfejlesztési miniszter hétfőn az MTI-vel. A tájékoztatás szerint Nagy Márton gazdaságfejlesztési miniszter hétfőn visszahívta a Magyar Posta igazgatóságából Schamschula Györgyöt. A közleményben ismertetik: az igazgatóság hétfői ülésén döntés született arról, hogy a vezérigazgató közös megegyezéssel távozik posztjáról. A vezérigazgatói feladatokat átmeneti jelleggel, megbízottként Simon Csilla vezérigazgató-helyettes látja el. A közlemény hangsúlyozza: Schamschula Györgynek köszönhetően az elmúlt időszakban a Magyar Posta jelentős fejlesztéseken esett át, piaci helyzete stabilizálódott. Az új vezérigazgató feladata lesz a Magyar Posta digitalizációjának és versenyképességének növelése, egy valódi 21. századi, ügyfélközpontú, modern és szolgáltató állami vállalat megteremtése. Az új vezérigazgató személyéről a miniszter a közeljövőben dönt.    ",2022-09-19,"nagy"
"171","https://hang.hu/gazdasag/egri-gabor-szerint-elobb-utobb-a-piac-megoldja-a-draga-uzemanyag-kerdeset-145998","Lehet, hogy nem is a kormánynak kell kivezetni az üzemanyag-árstopot","Szombaton az iparági várakozásokkal ellentétben meghosszabbították az üzemanyagár-stopot, a hazai fogyasztók jelentős része legalább az év végéig 480 forintos literenkénti benzin-és gázolajáron tankolhat a magyar kutakon. A Portfólió.hu a döntés várható hatásairól, az üzemanyaghiány lehetőségéről és a benzinkutak kilátásairól Egri Gábort, a Független Benzinkutak Szövetségének elnökét kérdezte, aki kiemelte, hogy a fenyegető globális recesszió a kínálati és a keresleti oldalról is az energiaárak letörését vetíti előre, és amennyiben a forint nem gyengül kritikusan sokat a vezető devizákkal szemben, akkor az a forgatókönyv is megvalósulhat, hogy nem a kormánynak kell kivezetnie az árplafont, hanem a piac megoldja magától és 480 forintos literenkénti ár alá csökken a benzin és a gázolaj ára is Magyarországon. Szerinte a szombaton meghosszabbított üzemanyagár-stop elsősorban politikai színezetű döntés, kevésbé a gazdasági megfontolásokat követte. A racionális gazdasági döntés az lett volna, ha megszüntetik az árplafont. A szövetség elnöke az interjú szerint nem számított az árstop megtartására, okot adott a kivezetésben való bizakodásra Nagy Márton két hete látott megnyilvánulása is, az energiatőzsdék szabályozatlanságáról és sérülékenységéről szóló cikkében ugyanis a miniszter kijelentette: a hazai kkv-ket támogatni kell az energiaválságban. Egri elmondása szerint az üzemanyagok piaci ára a július végi körszűkítés alkalmával már beépült a vállalatok költségvetésébe, akkortól kezdve ugyanis a 480 forintos árat csak a magántulajdonú gépjárművekre, taxikra és mezőgazdasági erőgépekre tartották fent, a fuvarozó járművekre már nem. A fuvarozási és szállítási költségek emelkedése tehát már realizálódott az élelmiszerárak és egyéb fogyasztói termékek árának emelkedésében és egyéb fogyasztói termékek árának emelkedésében, így gazdaságilag Egri szerint semmi nem indokolta, hogy maradjon az árstop. Ami pedig a közelebbi jövőt és a magyarországi független benzinkutak kilátásait illeti, a szakember elmondása szerint a fehér kutak mintegy 90-95 százaléka igénybe vette az úgynevezett IFKA-támogatást, aminek az egyik feltétele, hogy nyitva kell tartani – ennek tükrében és a kompenzációs információk hiányában (amiről a rövidesen megjelenő közlönyben lesz szó) arra nem tudott részletes választ és előrejelzést adni az elnök, hogy hány kútnak kell majd bezárnia az árstop meghosszabbítása miatt. A piaci feltételek alakulását illetően úgy fogalmazott, hogy a Mol e héttől élő 25 százalékos üzemanyagmennyiség-korlátja nem egy versenysemleges lépés az olajcégtől, jelenleg piaci kiszorítás történik. Akik importból szereztek eddig be üzemanyagot, azokat kiszorítja a rövidesen két nagy hálózat – a lengyel PKN Orlen ugyanis 144 magyar töltőállomással belép a magyar piacra, ezzel egy komoly új hálózatként lesznek jelen a rendszerben. Arra a kérdésre pedig, hogy az új intézkedés fényében lesz-e tömeges üzemanyaghiány a kutakon, úgy fogalmazott a szakember, hogy szerinte bár az elkövetkező 1-2 hét kifejezetten nehéz időszak lesz, de Magyarországon nem várható üzemanyaghiány. Messzebbről nézve a helyzetet és a kilátásokat a szakember úgy vélekedett, hogy a szeptemberre kimondottan rossz helyzetbe jutott orosz költségvetés már nem fogja tudni elviselni az európai gázszállítások miatti kiesést. Egri szerint az eddig Európába küldött exportnak mindössze körülbelül 10 százalékát szállítják, a fennmaradó készleteket pedig nem tudják teljes mértékben elosztani Kínának és a többi, az oroszokkal embargóban nem álló gazdaságnak. Ennek tükrében előbb-utóbb Oroszországnak muszáj lesz ismét „kinyitnia a csapokat” az öreg kontinens felé, ez pedig az energiaárak – köztük a gázár – jelentős eséséhez vezethet majd. A keresleti oldalt tekintve ugyancsak az üzemanyagár-csökkenés számára kedvező körülmény lehet, hogy elsősorban a kínai koronavírus-lezárásoknak és a háború elhúzódásának köszönhetően globális recesszió elé nézünk, ez pedig az energiaárak beszakadását hozhatja magával, véli Egri. Az árstop relevanciájára vonatkozó kérdést illetően szerinte kifejezetten kedvező körülmény, hogy az olajárak beálltak 90 dolláros hordónkénti szintre és szerinte ennél lejjebb is fognak menni a jövőben. Az orosz gázexport megindulásának elkerülhetetlenségét az orosz költségvetés helyzete diktálja, ezzel együtt a fenyegető globális recesszió pedig kínálati és keresleti oldalról is az energiaárak letörését vetíti előre.   ",2022-09-19,"nagy"
"172","https://hang.hu/gazdasag/mar-haborus-gazdasagot-emleget-a-gazdasagfejlesztesi-miniszter-145295","Már háborús gazdaságot emleget a gazdaságfejlesztési miniszter","Véleménycikket írt Nagy Márton gazdaságfejlesztési miniszter az energiaválságról. – Az orosz–ukrán háború nem csillapodik, sőt gazdasági értelemben is egyre kiterjedtebb. Energiaháború zajlik Európában, az áram- és gázárak az egekben. Azt se feledjük, hogy az év végéig lehet már csak a tengeren orosz olajat vásárolni, így élesedik az olajembargó, annak minden negatív következményével. Sok európai ország az elszabaduló energiaárakra a fogyasztás kötelező csökkentésével reagált – írja a tárcavezető a Magyar Nemzet néven megjelenő lapban. Szerinte a mennyiségi korlátozások bevezetésével egy új korszak köszöntött be a kontinensen, amit háborús gazdaságnak lehet nevezni.  – Az új gazdasági rezsim, azaz a háborús gazdaságpolitika nehéz dilemmákkal néz szembe: míg békeidőben a jólét és gyarapodás gyümölcseinek, addig háborús helyzetben a költségek és terhek szétosztásáról kell gondoskodnia. Az állam korlátoz, és ha kell, durván beavatkozik, hogy biztosítható legyen a társadalmi és védelmi szükségletek kielégítése – fogalmazott a miniszter. – Miként lehet mégis hatékonyan védekezni az energiaháború ellen, amikor a gazdaságpolitika szimplán energiapolitikává változik? Persze, lehet és kell is növelni a gázkitermelést vagy az importkapacitásokat, az energiafogyasztást pedig csökkenteni, de sikerek így csak hosszabb távon érhetők el – teszi fel a kérdést.  Szerinte ilyen kiélezett helyzetben viszont rövid távú, gyors és hatékony megoldásokra van szükség, és az Európai Unió eddig képtelennek bizonyult megfelelő válaszokat adni. Így Nagy Márton nem tartja jó ötletnek az európai szintű ársapka alkalmazását, mert az áram ára országonként eltérő, de egy önköltség alapú árképzés bevezetését meggondolandónak tartja.   Úgy véli: az energiaárak gazdasági hatásai sokkal erősebbek, mint a fiskális vagy a monetáris politika hatásai, éppen ezért a kormányoknak és a jegybankoknak is egyre nagyobb kontrollt kellene gyakorolniuk az energiaárak felett. – Érdemes lenne az energiatőzsdék felügyeletét megerősíteni és így a túlzott spekulá­ciót megakadályozni – fejtegeti a miniszter. Végül kitér az energiaintenzív iparágakban tevékenykedő sérülékeny kis- és középvállalatok támogatására, szerinte a gazdaság, a munkahelyek és a családok védelme érdekében proaktívan segíteni kell az életképes vállalatokon. Értekezését végül azzal zárja, hogy „egy háborús gazdasági környezetben sem szabad tehát szem elől téveszteni nemzetgazdaságunk legfontosabb pilléreinek védelmét, nem szabad letérni a magyar útról”. Mint megírtuk, két napja Nagy Márton már arról beszélt, hogy az ársapkák betöltötték a szerepüket, a hatósági árakat előbb-utóbb ki kell vezetni.      ",2022-09-02,"nagy"
"173","https://hang.hu/gazdasag/nagy-marton-az-arsapkak-fenntartasa-egyre-dragabb-145197","Nagy Márton: Előbb-utóbb ki kell vezetni az ársapkákat","Az árstopok betöltötték szerepüket, de ezek átmeneti nehézségek kezelésére valók, most már egyre drágább a fenntartásuk – erről beszélt az Inforádió Aréna című műsorában Nagy Márton. A gazdaságfejlesztési miniszter külön beszélt az üzemanyagokat érintő ársapkákról és az élelmiszerekre kivetett árstopokról is. Mint mondta, azért léptették őket életbe, mert „ársokk érte a gazdaságot”. Az intézkedés – szavai szerint – jó volt, amíg átmeneti volt a helyzet, de ha állandóvá válik, akkor már nem fenntarthatók. Személy szerint azt gondolja, hogy az ársapkák betöltötték a szerepüket, ugyanakkor a fenntarthatóságuk egyre nehezebbé és egyre drágábbá válik. – Előbb-utóbb az ársapkákat ki kell vezetni – mondta, hozzátéve, hogy itt az a kérdés, hogy ezt mikor és hogyan teszik meg. Itt szerinte mérlegelni kell az inflációt – amely még nem tetőzött – és a fenntarthatóságot. A legutóbbi bejelentések szerint a néhány élelmiszert érintő árstop, illetve az üzemanyagok árát – több kivétellel – 480 forintban maximalizáló ársapka október elsejéig van érvényben.    ",2022-08-31,"nagy"
"174","https://hang.hu/gazdasag/bod-peter-akos-a-kormany-inflacios-aggodalmairol-egyszerubb-lenne-igazat-mondani-142818","Bod Péter Ákos a kormány inflációs aggodalmairól: Egyszerűbb lenne igazat mondani","Nagy visszahangot váltott ki a napokban, hogy Nagy Márton gazdaságfejlesztési miniszter az Aldit bírálta, amiért a diszkont áruházlánc béreket emel az infláció ellensúlyozására. „Mert a magasabb bérből magasabb fogyasztás lesz, abból még magasabb infláció (...) ezt hívják árbérspirálnak” – mondta Nagy, aki szerint szomorú igazság, de a spirált csak akkor lehet megakadályozni, ha a bérek növekedése elmarad az inflációétól. – Veszélyes üzenet a kormánytól, hogy az infláció növekedését a bérek visszafogásával kell megakadályozni, különösen a minimálbérről szóló tárgyalások előtt az – figyelmeztetett a Magyar Szakszervezeti Szövetség (MASZSZ) elnöke. Zlati Róbert szerint különösen méltatlan megjegyzés ez azok után, hogy a kormány két kézzel szórta a pénzt a választások előtt, a parlament fideszes többsége pedig nemrég megszavazta Orbán Viktor fizetésének több mint duplájára emelését. – Ha Nagy Mártonnak igaza lenne, akkor a munkaadók sosem emelnének béreket. Fogalmam sincs, milyen közgazdaságtani bölcsességeket idéz a miniszter – mondta a Magyar Hangnak Zlati, aki a MASZSZ nevében kemény tárgyalásokra készül a kormánnyal és a munkáltatói oldallal. – Reméljük, hogy Nagy Márton nyilatkozata csak egy vélemény, és nem befolyásolja majd az országos bértárgyalásokat – mondta lapunknak Mészáros Melinda, a LIGA Szakszervezetek elnöke. „Már csak azért is, mert az infláció már most érezteti hatását, és szükségessé teszi a meglévő bérmegállapodások kiegészítését”. Mészáros hangsúlyozta, az inflációt nem az esetleges fizetésemelés fogja meglódítani, a háborús helyzet és a nemzetközi ellátási nehézségek jóval veszélyesebbek ebből a szempontból. Azt viszont egy dolgozótól irreális elvárni, hogy ne az infláció növekedését meghaladó vagy azt legalább követő fizetést kívánjon magának. A minimálbértárgyalások várhatóan ősszel kezdődnek, az egyeztetéseken a munkavállalói oldalon a MASZSZ mellett a LIGA és a Munkástanácsok Országos Szövetsége is részt vesz. Arról, hogy várhatóan mekkora minimálbér-emelést tartanak majd szükségesnek, sem Mészáros Melinda, sem Zlati Róbert nem akartak nyilatkozni, mondván, a tárgyalásokig még rengeteg gazdasági mutató és az infláció mértéke is változhat, korai lenne igényeket megfogalmazni. 
            A garantált bérminimum 260 ezer forint, a minimálbér pedig 200 ezer forint lesz jövőre. Orbán Viktor kifejtette: a munka jó dolog, feltéve, ha tisztességesen megfizetik.         – Nem ismerjük a II-III. negyedévi gazdasági adatokat, nem tudjuk, milyen erővel tér vissza ősszel a covid-járvány és hogyan befolyásolja majd a termelés mértékét. Az biztos, hogy a munkáltatói oldal nagyon bekeményít majd a tárgyalások során, egy ilyen bizonytalan helyzetben nem hajlanak majd komolyabb béremelésre – mondta a LIGA Szakszervezetek elnöke. Tévesnek tartja Nagy Márton értelmezését Bod Péter Ákos közgazdász, az MTA doktora is. Szerinte mindenki, az Orbán-kabinet tagjai is tudhatják, hogy a béreken versenyképességi és profitkorlát van: azaz, a piacról élő vállalatok, vállalkozók annyi bért fizetnek ki, amennyit büdzséjük még el tud viselni, és amennyivel még meg tudják tartani az alkalmazottakat. És bár a magyar fizetések valóban nőttek az elmúlt évtizedben, ez nem volt kiugró mértékű – az egy főre eső fogyasztás terén pedig csak Bulgáriát tudjuk megelőzni az Európai Unióban.  
            Azt a miniszter sem tagadta, hogy Magyarországon is érződni fognak a globális recessziós folyamatok hatásai, de „kiigazító” lépésekkel, az úgynevezett extraprofitadóval és uniós forrásokkal kezelni lehet a költségvetés egyensúlyát.         Mint mondta, a jelenlegi árszintet nem a bérek emelkedése, hanem az energia -és élelmiszerdrágulás hajtja fel, amihez csak hozzájárulnak az orosz-ukrán háborúból eredő ellátási bizonytalanságok. A szakértő emlékeztetett rá, hogy az ellátási problémák már tavaly is jelen voltak, a kormány nem véletlenül próbálta kontrollálni az építőanyagok exportját, húzott hatósági ársapkát ősszel több alapvető élelmiszerre és az üzemanyagokra is. A forint rendkívüli gyengesége sem friss fejlemény, és jórészt épp a kormány éveken át tartó, téves gazdaságpolitikája vezetett ide Bod Péter Ákos szerint. A jegybank 2017 óta az alapkamat alacsonyan tartásával gyengítette a hazai devizát, ami jól jött a beruházóknak, és pörgette az ipart, ám sérülékennyé tette a magyar gazdaságot. Az ad hoc jelleggel, izomból hozott korlátozó intézkedések – ideértve a hatósági árakat – pedig elbizonytalanították a külföldi befektetőket, akiket az extraprofit-adónak nevezett kormányzati sarc is váratlanul ért.  
            A legnagyobb európai fapados légitársaság várhatóan kevesebb magyarországi járatot fog indítani a különadó miatt, amelyet át is terhel az utasokra – mondta a vezérigazgató, aki szerint rekord veszteségük volt tavaly         – A döntések elhibázott voltát mutatja, hogy amikor Orbán Viktor bejelentette a különadókat és a hatósági árak fenntartását, a forint brutális gyengülésbe kezdett, pedig a piac és a kockázati elemzők általában hálásan fogadják a szigorú kiigazító intézkedéseket, a deviza erősödni szokott ilyenkor. Aztán másnap, amikor a miniszterek részletesebben is kifejtették, milyen szektoroknál várható megszorítás, a forintárfolyam még nagyobbat esett – tette hozzá a volt jegybankelnök. A közgazdász szerint a kormánynak egyszerűen észszerűbb gazdaságpolitikát kellene folytatnia és igazat kellene mondania a lakosságnak. A rezsicsökkentés látszólag segít a családokon, de mint minden mesterségesen lefojtott folyamat, ez is csak ideiglenesen tartható, ha nem most, a piaci árak visszatérése majd 2023-ban vagy 2024-ben sokkolja az embereket. – Teljesen abszurd, hogy nyolc évvel ezelőtti szinten tartják a szolgáltatások árát – ez borítékolhatóan minőségromlással, ellátási hiányokkal jár, lásd a közmű-szolgáltatóknál már most megmutatkozó karbantartási nehézségeket – mutatott rá Bod Péter Ákos, aki a megoldást a piaci árhoz történő fokozatos visszatérésben látja. Az energiaszegénységet a rosszabbul élők, a gazdák támogatásával lehetne szerinte kompenzálni – hiszen ha a költségvetésben most van ezermilliárd forint arra, hogy a rezsicsökkentést szegényre-gazdagra egyaránt kiterjesszék, és az állami MVM-et kompenzálják, akkor nyilvánvaló, hogy a szegények megsegítésére is jutna pénz. A jómódúak pedig barátkozzanak meg a piaci árú közmű-szolgáltatással, benzinárakkal – ajánlja Bod.  ",2022-07-05,"nagy"
"175","https://hang.hu/gazdasag/ryanair-vezer-gulyas-gergely-es-nagy-marton-olyanok-mint-dumb-es-dumber-142321","Ryanair-vezér: Gulyás Gergely és Nagy Márton olyanok, mint Dumb és Dumber","Ez a két magyar miniszter olyan, mint Dumb és Dumber abban a Jim Carrey-s filmben, ha azt hiszik, hogy az emberek majd boldogan kifizetik a különadót és egyik napról a másikra egy drágább légitársaságot választanak – ezt Michael O'Leary Ryanair-vezér mondta az Euronewsnak Gulyás Gergelyről és Nagy Mártonról. A nyilatkozatot a 444.hu szemlézte. Az ír fapados légitársaság vezetője azt is mondta, hogy nem vonulnak ki Magyarországról. – Nem hagyjuk magukra a magyarokat, hogy aztán ki kelljen fizetniük a drágább jegyeket és ezt az idióta adót. Minden tőlünk telhetőt megteszünk ez ellen az őrült döntés ellen – fogalmazott, hozzátéve, hogy már panaszt tettek az Európai Bizottságnak a magyar kormány különadója miatt.  
            itt is idiótának nevezik az „extraprofit-adót”.          A Ryanair vezére szerint „előbb vagy utóbb el fogják kaszálni ezt az adónemet”, ehhez pedig a biztonság kedvéért még hozzátette azt is, hogy azért gondolja így, mert „szégyent hoz Nagy miniszter úrra és idióta társaira”.  O'Leary szerint azokat a politikusokat, akik „hülye törvényeket hoznak” és „azt hazudják az embereknek, hogy nem nekik kell megfizetniük a különadókat”, mindig le fogják leplezni és kínos helyzetbe fogják hozni. Mint megírtuk, a Ryanair vezérigazgatója korábban többszörösen idiótának nevezte az MNB volt alelnökét és Orbán korábbi gazdasági tanácsadóját, mindegyik fél bocsánatkérésre szólítja föl a másikat, a fogyasztóvédelemért felelős Igazságügyi Minisztérium pedig soron kívüli vizsgálatot indított az ír légitársasággal szemben.  
            A panaszok nagy száma miatt a fogyasztóvédelemért felelős miniszter a társasággal szemben soron kívüli témavizsgálatot rendel el.          ",2022-06-23,"nagy"
"176","https://hang.hu/gazdasag/bocsanatkeresre-szolitotta-fel-nagy-marton-gazdasagfejlesztesi-miniszter-a-ryanairt-142132","Bocsánatkérésre szólította fel a Ryanairt Nagy Márton gazdaságfejlesztési miniszter","Méltánytalan és kisstílű az a gyakorlat, amelyet „Európa legprofitéhesebb légitársasága”, a Ryanair megenged magának – mondta szombaton az MTI-nek Nagy Márton. „Mindenki figyelmét szeretném felhívni arra, hogy bárki bármilyen stílust is enged meg magának, a szabályok mindenkire egyformán vonatkoznak” – közölte a gazdaságfejlesztési miniszter. A magyar tárcavezető hangsúlyozta, hogy a kormány elvárása továbbra is változatlan: mindenki tartsa be a jogszabályokat, mindenki viselkedjen felelős és tisztességes módon, a legfontosabb pedig, hogy senki se hárítsa át az extraprofit-különadókat a lakosságra. Emlékezetes, az új adónem kivetése körül kialakult vita hevességében a légitársaság és annak alapítója, Michael O’Leary is kemény, személyeskedésig menő kemény kritikát fogalmazott meg a magyar kormánnyal és miniszterével szemben is.  
            Mindenkitől elvárjuk a tisztességes és jogkövető magatartást – a Ryanairtől is. Aki pedig nem így lép fel, azzal szemben a magyar hatóságok intézkedni fognak – közölte többek között.         Szombati nyilatkozatában Nagy Márton azt emelte ki: „Nem a magyar családoknak kell megfizetniük a háború árát! A tisztességtelen jegyárusítási gyakorlattal kapcsolatban a fogyasztóvédelmi hatósági vizsgálat jelenleg is folyamatban van.” Hozzátette: ha valakinek bocsánatot kell kérnie, az a Ryanair. – Bocsánatkérés illeti meg a magyar családokat, akikre olyan adót akar áthárítani a légitársaság, amelyet Európa más országaiban gond nélkül megfizet. Ez tiszteletlenség a magyar emberekkel szemben – írta. A magyar tárcavezető úgy látja, hogy köszönet illet minden olyan gazdasági szereplőt, amely átérzi saját felelősségét is a háborús gazdasági helyzet kezelésében, betartja a jogszabályokat és fontosabbnak ítéli a családok biztonságát néhány eurónyi extraprofitnál. „Persze értjük, hogy mi a Ryanair provokációjának valódi célja, hiszen a negatív reklám is reklám. A kormány azonban az üzengetést ezzel lezártnak tekinti, útszéli, kocsmai handabandázásban nem vesz részt” – fogalmazott az MTI szerint Nagy Márton.  
            Úgy fogalmaztak, hogy az utasok „több mint 97 százaléka döntött úgy, hogy kifizetik Nagy miniszter hamis és idióta »extraprofit« adóját”.

          ",2022-06-18,"nagy"
"177","https://hang.hu/gazdasag/reagalt-nagy-marton-a-leidiotazasara-141980","Reagált Nagy Márton a leidiótázására","A Ryanair vezérigazgatójának stílusa elfogadhatatlan és hagy maga után kivetnivalót – közölte a gazdaságfejlesztési miniszter szerdán az MTI-vel. Bár a közlemény nem részletezi, de feltehetően Michael O'Leary Hvg.hu-nak adott interjújára reagált, melyben őt többször is idiótának nevezte a Ryanair vezetője.  Közleményében a gazdaságfejlesztési miniszter kiemelte, „bárcsak akkor is ilyen gyorsan születnének meg a légitársaság válaszai, amikor a magyar állampolgárok fordulnak hozzá ügyfélpanasszal. Reméljük, hogy nem ilyen arroganciával kezelik az utasok problémáit, bár a kialakult gyakorlatuk nem túl empatikus a tapasztalatok szerint”. „Nem értjük a kettős mércét. Ha a Ryanair ugyanilyen adót például Németországban, Hollandiában, Svédországban és Franciaországban gond nélkül, jogkövető módon befizet – és ezzel kapcsolatban semmilyen problémát nem jelez –, miért épp a magyar eljárással akad gondja” – fogalmazott a gazdaságfejlesztési miniszter. Hangsúlyozta, persze teljesen érthető, hogy egy multinacionális cég a profitot védi, nem pedig a magyar családokat. „Mindenkitől elvárjuk azonban a tisztességes és jogkövető magatartást – a Ryanairtől is. Aki pedig nem így lép fel, azzal szemben a magyar hatóságok intézkedni fognak” – fogalmazott.  
            A legnagyobb európai fapados légitársaság várhatóan kevesebb magyarországi járatot fog indítani a különadó miatt, amelyet át is terhel az utasokra – mondta a vezérigazgató, aki szerint rekord veszteségük volt tavaly         A Ryanair vezérigazgatója többek között azt mondta, hogy „Nagy Márton egy komplett idióta. Nem tudjuk megérteni azt az érvelését, hogy »extraprofit különadót« kell kivetni a légiiparra, amikor az elmúlt évben rekord veszteségeket szenvedtünk el a Covid és az ukrajnai háború miatt.” A 24.hu egyébként pont szerda reggel megjelent cikkében gyűjtötte össze, hogy több országban is van légitársaságokra terhelt adó, de azokat sem nyelik le a szolgáltatók. Sőt, néhol kifejezetten az utasok adóztatása az állam célja.  ",2022-06-15,"nagy"
"178","https://hang.hu/gazdasag/ryanair-vezer-nagy-marton-komplett-idiota-141968","Ryanair-vezér: Nagy Márton egy komplett idióta","Minden bizonnyal kevesebb időpontban fog magyarországi járatokat indítani a különadó miatt a Ryanair – mondta Michael O'Leary, a cég vezérigazgatója a Hvg.hu-nak.  Európa legnagyobb fapados légitársaságának vezetője a különadót bejelentő gazdaságfejlesztési miniszterről azt mondta, hogy „Nagy Márton egy komplett idióta. Nem tudjuk megérteni azt az érvelését, hogy »extraprofit különadót« kell kivetni a légiiparra, amikor az elmúlt évben rekord veszteségeket szenvedtünk el a Covid és az ukrajnai háború miatt.” A Ryanair 355 millió eurós veszteségről számolt be az elmúlt 12 hónapra, a Wizz Air, amelyik a második legnagyobb légitársaság Magyarországon a Ryanair után, majdnem 650 millióról – mondta.  
            Ez már a harmadik légitársaság, amely átháríthatja a különadó egy részét az utasokra.         Szerinte az az érvelés is sántít, hogy ezzel a magyar családokat védi meg. „Mégis hogy védené meg ezzel azt a több százezer családot, amelynek barátai, rokonai, szülei, gyerekei, testvérei élnek az EU másik országában, és amelyek most majd plusz tíz eurót lesznek kénytelen fizetni, ha meg akarják látogatni őket. De ennek az idióta miniszternek csak az jutott eszébe, hogy a légitársaságok extraprofitot termelnek, amikor az elmúlt két évben rekord veszteséget halmoztak fel” – fogalmazott Michael O'Leary. Hozzátette: nem hiszi, hogy megszüntetnének desztinációkat, de minden bizonnyal kevesebb időpontban fognak magyarországi járatokat indítani: van, ahol a heti sűrűség fog csökkenni, van, ahol a napon belüli járatok száma. „Mert azt minden elismert közgazdász megmondaná, hogy ha adót emelnek, akkor visszaesik a jövedelem, hiszen ki akarna ide jönni, amikor mehet mondjuk Csehországba is, Szlovákiába, Görögországba vagy Portugáliába is, ahol nem kell ezt az extradíjat kifizetni. Miért jönnének Magyarországra, ahol van egy miniszter, aki megadóztatja azt a kiváltságot, hogy valaki belépjen az országába?” – tette fel a kérdést. Azt is mondta, hogy nem tárgyaltak a hivatalosan a magyar kormánnyal, nem fecsérlik arra az idejüket, hogy egy olyan kormánnyal tárgyaljanak, „amelyiknek ez az ostoba miniszter is a tagja”. „Ha jól tudom, Magyarország az Európai Unió tagja, az Európai Unióban pedig a légitársaságoknak jogukban áll kialakítani az árazási politikájukat. Az európai kormányoknak nincs joga beleszólni abba, milyen árakat szabunk. Szóval nem ez a hibbant miniszter fogja nekünk megmondani, hogyan árazzunk, vagy nem ő fog kritizálni minket az árazásunk miatt. Az egyetlen, aki emiatt panaszkodhat, azok az utasaink” – mondta. A Ryanair a nap folyamán egy közleményben már útonállónak nevezte a kormányt. A különadó miatt az EasyJetnél is drágulni fognak a jegyek, és a Wizz Air is hasonlóról számolt be.  ",2022-06-14,"nagy"
"179","https://hang.hu/gazdasag/bod-peter-akos-egy-rossz-megszolalas-akar-20-forintot-is-ranthat-az-arfolyamon-141946","Bod Péter Ákos: Egy rossz kormányzati megszólalás akár 20 forintot is ránthat az árfolyamon","Átlépte hétfőn a 400 forintos lélektani határt a forint euróhoz mért árfolyama a devizapiacon. Ilyen sokat még soha nem kértek az uniós devizáért. Az árfolyam a mindennapi életre is komoly hatással van: a külföldről beszerzett termékekért vagy éppen a külföldi szállásokért is valutában kell fizetni, emiatt pedig a külföldi nyaralások ára is jelentősen emelkedik, egyes becslések 20 százalék feletti drágulást jósolnak. A tartósan magas infláció mellé tehát betársult a tartósan gyenge forint is. Bod Péter Ákos közgazdász, egykori jegybankelnök szerint a rekordgyenge árfolyam több hatás együttes érvényesülésének következménye. – A magyar forint tulajdonképpen lebegővaluta, vagyis a kereslet-kínálat alakítja az árfolyamát. A Magyar Nemzeti Bank (MNB), ha nem szükséges, nem avatkozik be vásárlással, szóbeli intervencióval, vagy pedig kamatpolitikával a piaci folyamatokba. A jegybank ugyanis úgy tartja, hogy a kamatnak nem az árfolyam alakítása a legfőbb funkciója, hanem az infláció szabályozása. Persze ha elég magas a kamat (jelenleg 5,9 százalék), akkor vonzóbb forintban tartani a pénzeket, és ez természetesen kihat az árfolyamra is, a magas forintkamatok ezáltal erősítik az árfolyamot. A magyar kormánynak és az MNB-nek viszont az elmúlt időszakban az volt az álláspontja, hogy alacsonyan tartja a kamatokat, mert az serkenti a gazdaságot. Ám ez egyúttal gyengítette is az árfolyamot – magyarázta a közgazdász.  
            Egy euró kedd reggel csak 399,37 forint volt.         Kiemelte továbbá: emellett nagyban befolyásolja az árfolyamot a világban lévő bizonytalanság, a befektetőket ilyenkor nem annyira a hozam érdekli, sokkal inkább az, hogy biztonságban tudják a pénzüket. Az egykori jegybankelnök ennek apropóján emlékeztetett: az orosz-ukrán háború kitörése következtében a környező országok valutáinak árfolyama is romlott, a pénzpiaci pánikhangulat azonban később oldódott, így például a cseh korona is visszakorrigált a háború előtti szintre. Nem ez történt azonban a forinttal. – A kedvezőtlen nemzetközi pénzügyi környezet, továbbá az a tény, hogy a nemzeti bank nem áll a fizetőeszköz mögött erőteljes kamatpolitikával, ráadásul a kormány gazdaságpolitikája is nehezen követhető – hiszen kivár, amikor beavatkozásra lenne szükség, majd improvizál – ezek együttesen jelentős árfolyamgyengítést okoznak – szögezte le. Az árfolyam további gyengülésével szembeni eszközökről a Corvinus Egyetem tanára, az MTA doktora azt mondta, hogy az MNB folytathatja a kamatemelést. Nem véletlen egyébként, hogy a forint védelme érdekében többek között azonnali jelentős kamatemelést tartanának szükségesnek hazai és külföldi pénzügyi elemzők is. Ugyanakkor a közgazdász számára valamennyire érthető a jegybank óvatossága is, hiszen a hitelt fizető emberek számára rendkívül megterhelő lenne, ha a jelenleginél sokkal gyorsabban nőnének a kamatok. Eközben a kormány is megszabadulna hatalmas deficitjétől, ezért is vetett különadókat egyes szektorokra, ám egyre inkább körvonalazódik, hogy az érintett cégek nyíltan vagy burkoltan, de áthárítják azokat az embereket. Ami a kormányt további erős megnyilatkozásokra illetve lépesekre készteti. – Nem azt tartom nagy gondnak, hogy a kormány vitába keveredett a Ryanair diszkont légitársasággal, hanem azt, hogy valójában a közgazdasági logikával viaskodik. Ha adókat vetnek ki a gazdasági szereplőkre, akkor az csökkenti a lakosság vásárlóképességét is és fékezi a gazdasági növekedést. Ebben nincs semmi rendkívüli, hiszen a megszorítás ezzel jár. Ugyanakkor ezt be kellene vallani. Mert nem lehet úgy tenni, hogy miközben a kormány elveszi a vállalkozók pénzét, elvárja, hogy a szolgáltatásaik, termékeik ne dráguljanak, és az emberek zsebében is ugyanannyi pénz maradjon. Vagyis hogy ugyanannyi beruházás és ugyanakkora növekedés legyen, mint korábban. Abszurdum elvárni, hogy miközben extraadót vetnek ki a bankokra, a banki hitelezés mértéke ne csökkenjen, a biztosítási díjak se növekedjenek, és a légitársaságok is ugyanannyiért reptessenek, mint korábban. A pénzvilág az őszinteséget értékelni szokta – jelezte.  
            A gazdaságkutató szerint a fogyasztói árindex 1,6 százalékpontos növekedése várható (idén és/vagy jövőre) csupán az extraprofit adó miatt.         A fő kérdés most az, vajon a hétfő és kedd reggel is látott 400-402 forintos csúcsnál is lehet-e még rosszabb a forint euróhoz viszonyított árfolyama: a Reuters technikai elemzése szerint ugyanis még innen is lehet feljebb, a 410, de a 440 feletti árfolyam sem zárható ki. Bod Péter Ákos szerint a tapasztalatokból kell kiindulni. Ezek azt mutatják, hogy ha valamilyen határhoz ér az árfolyam, akkor korrigálás várható. Ám a forint esetében ez rendszerint nem a korábbi árfolyamszintet jelenti, hanem annál mindig valamivel magasabbat. Emlékeztetett arra is, hogy a magyar fizetőeszköz romlása már hosszú ideje, 15 éve tart, és azóta jelentősen és folyamatosan veszít az értékéből az uniós fizetőeszközzel szemben. A volt jegybankelnök szerint érdemben javítana az árfolyamon, ha Magyarország is csatlakozna azon országokhoz, amelyek tisztességes nyereségadó-reformot hajtanak végre. Ezzel szemben – mint fentebb írtuk – a kormány különadókat vetett ki egyes szektorokra. Úgy látja, sokat segítene a forinton az Európai Unióhoz fűződő viszony rendezése is. – Minél hamarabb érkezik meg az Európai Unió helyreállítási alapjából származó forrás, vagy legalább világossá válik, hogy tényleg meg fog érkezni, annál hamarabb javulhat érdemben az árfolyam. A jelenlegi helyzetben egy szerencsétlen kormánypolitikusi megszólalás akár 20 forinttal is leránthatja az árfolyamot. Ennek az ellenkezője is igaz: egy megfelelő nyilatkozat viszont erősítheti az árfolyamot legalább egy időre – magyarázta a közgazdász. Mindez különösen érdekes annak, fényében, hogy – mint megírtuk – Nagy Márton gazdaságfejlesztési miniszter kedden arról beszélt, hogy az elmúlt napok forintgyengülése, és így a 400 forintos euróárfolyam leginkább a globális folyamatok eredménye, és az orosz-ukrán háború vége egy iszonyú erőt adna a forintnak. Szerinte a kormány elvégezte a házi feladatát, kész a költségvetési kiigazítás, és nyárra lesz megállapodás a kohéziós alapról, őszre pedig a kormány megállapodhat az Európai Bizottsággal a helyreállítási alapok forrásairól.  
            A DK elnöke arra reagált, hogy átlépte a 400 forintos határt az euró.         Ugyanakkor érdemes felidézni, miket is mondott Orbán Viktor még 2008 novemberében a gyenge forintról (akkor 274 forintba került egy euró), a gazdasági válság kitörése után két hónappal. Az ellenzék vezetőjeként akkoriban a Budapesti Értéktőzsde vezetőivel tárgyalt, ami után arról beszélt, hogy a Gyurcsány-kormány „a forintot mesterségesen erős állapotban tartotta, ha viszont az árfolyam a reális áron mozgott volna 250 és 260 forint között, akkor a jelenlegi 274 forintos euróárfolyam nem keltené az összeomlás érzését, és nem alakult volna ki egy rossz pszichózis.”  – A forinttal nincsen nagyobb baj, a forinttal akkor lesz baj, hogy ha nem tudjuk a bizalmi válságot megoldani. A miniszterelnök-csere a megoldása a forintválságnak – tette hozzá.   ",2022-06-14,"nagy"
"180","https://hang.hu/gazdasag/utonallonak-nevezte-a-ryanair-a-magyar-kormanyt-az-extraprofitado-miatt-141952","Útonállónak nevezte a Ryanair a magyar kormányt az extraprofitadó miatt","Folytatódik a Ryanair és a magyar kormány csörtéje a szektoriális extraprofitadó miatt. Ezúttal az ír diszkont légitársaság jelentkezett éles hangvételű közleménnyel, amelyben az adó mellett annak kitalálóját is kritizálta. A közlemény alapján kifejezetten Nagy Mártont, az új Orbán-kormány gazdaságfejlesztésért felelős miniszterét kérték, hogy magyarázza meg: • Miért sarcolják meg a légitársaságokat a „magyar családok védelme érdekében”, amikor az ágazat cégei rekordveszteségekről számolnak be a koronavírus-járvány és az ukrajnai háború következtében;• Miért a magyar családokat és az ide-, illetve az innen utazókat kérik arra, hogy fizessenek magasabb díjakat, amikor Magyarország két éve szenved a Covid és az ukrajnai háború miatt;• A légi utazás megemelt adója hogyan „segíti” a magyar családokat – írja a nyilatkozatot ismertető Hvg.hu. A Ryanair szerint nem extraprofitadóról van szó, a kormány teljesen elrugaszkodott a valóságtól, amikor „útonállóként” szedi be a plusz adót. Azt írták, hogy miközben más uniós kormányok csökkentik az ágazatra terhelt adót, hogy ezzel segítsék a légi forgalom és a turizmus talpra állását, Nagy Márton „egy új és elhibázott gazdasági stratégiát követve extraprofitadót vet ki olyan veszteséges légitársaságokra, mint a Ryanair és a Wizz Air, ami tovább ronthatja a magyar légi közlekedés és turizmus versenyképességét” – folytatják. Kitértek a fogyasztóvédelmi vizsgálatra is, amelyet a magyar kormány azért indított, mert a vállalat az extrapofitadót áthárítja az utazókra (a Budapestről induló európai utak árát 3900 forinttal növelik), méghozzá a jegyeket már az adó bejelentése előtt megvásárlókra is.  
            Szinte rögtön azután jelentették be, hogy Nagy Márton gazdaságfejlesztési miniszter indítványozta a vizsgálat elrendelését.         Ironikusan úgy fogalmaztak, hogy „üdvözlik a tervezett fogyasztóvédelmi vizsgálatot, és felszólították a Fővárosi Kormányhivatalt, hogy terjessze ki vizsgálatát arra is, hogyan vethet ki a magyar kormány extraprofitadót egy veszteséges iparágra”. „Talán Nagy miniszter úr meg tudja magyarázni, hogy miért vetik ki ezt az idióta adót a veszteséges légiiparra” – fogalmaznak. A közlemény idézi Michael O'Learyt, az ír cég vezérigazgatóját is. Szerinte az, hogy az extraprofitadót a légiiparra is kiterjesztik, azt mutatja, hogy Nagy Márton „elfelejtette, mit tanult közgazdaságtanból”. Ezért a vezérigazgató szerint elküldik neki a „Közgazdaságtan fajankóknak” (angolul: Economics for Dummies) című könyvet, amelyet reményeik szerint tanulmányozni fog.  ",2022-06-14,"nagy"
"181","https://hang.hu/gazdasag/nagy-marton-elmagyarazta-miert-gyenge-a-forint-141945","Nagy Márton elmagyarázta, miért gyenge a forint","Nagy Márton gazdaságfejlesztési miniszter egy keddi háttérbeszélgetésen azt mondta, hogy az elmúlt napok forintgyengülése, és így a 400 forintos euróárfolyam a globális folyamatok eredménye – írja a Portfólió.hu. A várakozások most kezdenek megváltozni a világgazdasági kilátásokat illetően: az infláció tekintetében a várakozások feletti számok jelennek meg, miközben az elemzők egyre nagyobb eséllyel árazzák a recessziót. Ez nagyon kedvezőtlen kombináció is lehet a gazdaságpolitika irányítóinak. Ezeket a folyamatokat gyorsította fel a múlt pénteken megjelent, vártnál magasabb májusi amerikai infláció – foglalta össze a folyamatokat a miniszter.  Ennek nyomán a piac elkezdte árazni, hogy a most szerdai ülésen a Fed az eddig várt 50 bázispont helyett 75 bázispontot emel az alapkamaton, és hétfőn meg is jelent egy elemzői felmérés a Financial Times-ban, amely szinte biztosra veszi az amerikai recessziót. Nagy Márton szerint ezek a folyamatok határozzák most meg leginkább a gazdasági kilátásokat. 
            Délután három óra után érte el a történelmi mélypontot a magyar fizetőeszköz.         – Sajnos a globális folyamatok hatása alól Magyarország sem tudja kivonni magát – jelentette ki, vagyis a 400 forintos euró-forint árfolyamszint elérése globális okokkal magyarázható szerinte. A háború vége a legnagyobb forinterősítő hatású lenne. – A háború vége egy iszonyú erőt adna a forintnak –szögezte le. A miniszter arról is beszélt, hogy kész a költségvetési kiigazítás, nyárra meglesz a kohéziós alapról a megállapodás, és őszre pedig a kormány megállapodhat az Európai Bizottsággal a helyreállítási alapok forrásairól. A miniszter arról már nem tett említést, hogy a forint sokkal jobban gyengült az elmúlt időkben, mint a régiónk több más devizája, mint ahogyan arról sem, hogy a globális okok mellett van magyarországi probléma is, például a kormány legutóbbi intézkedései illetve lépései nem éppen befektetőbarátak.      ",2022-06-14,"nagy"
"182","https://hang.hu/gazdasag/ezek-a-cegek-is-keszulhetnek-a-kulonadora-uj-reszleteket-arult-el-a-kormany-141422","Ezek a cégek is készülhetnek a különadóra: új részleteket árult el a kormány","A tranzakciós illeték felső határát megemelik, és nemcsak a bankok, hanem más pénzügyi szolgáltatók is az új különadó hatálya alá tartoznak majd - árulta el az InfoRádió műsorában Nagy Márton miniszter.  
            Szerinte Magyarország még mindig a legversenyképesebb beruházási környezetet biztosítja Európában.         A hvg.hu által szemlézett beszélgetés során Nagy Márton gazdaságfejlesztési miniszter elmondta: a lízingcégekre, faktoringcégekre, hitelgaranciát nyújtó vállalatokra is érvényesek lesznek a különadó szabályai. A bankoknál a nettó kamateredmény lesz az adó alapja, a biztosítási szektorban pedig a díjbevétel. Fontos változás jön a tranzakciós illetéknél is, ennek a felső határát tranzakciónként 10 ezer forintra emelik a mostani 6 ezer forintról. Emellett kiterjesztik majdnem minden értékpapír vételére és eladására is, kivételt a Magyar Államkincstár és a Magyar Posta tranzakciói jelentenek csak. Nagy Márton megismételte, hogy a „mostani tudásunk szerint” két évre vetik ki ezeket a különadókat.  
            A közgazdász szerint elsősorban nem attól kell tartani, hogy a különadók elbocsátásokhoz vezetnek, sokkal inkább attól, hogy a vállalatok a plusz terheket beépítik az árakba.          ",2022-06-01,"nagy"
"183","https://hang.hu/gazdasag/a-revolutot-es-a-transferwise-t-is-is-elerne-a-kormany-141244","A Revolutot és a Transferwise-t is is elérné a kormány","A kormány legújabb gazdasági intézkedései nyomán fenyegető veszélyt jelent a tovább erősödő infláció és a legális hazai vállalkozások háttérbe szorítása – állapította meg elemzésében a Telex. A cikk szerint ugyanakkor pozitívum, hogy a kormány komolyan veszi a hiánycéljait, viszont sok az ad hoc módon indokolt intézkedés. Nagy Márton gazdaságfejlesztési miniszter és Rogán Antal kabinetminiszter egyébként egy csütörtök esti háttérbeszélgetésen magyarázták az intézkedéseket, erről az eseményről a Portfolio számolt be. A Telex szakértőkre hivatkozva azt írta, az extranyereség megközelítése hamis, a logika fordított volt. Továbbá a kereskedelmi láncokra nem a nyereség, hanem a forgalom alapján kivetett adó erősen emelheti a hazai árszintet. A kiterjesztett és megemelt tranzakciós díjak miatt teljesen ellehetetlenül a hazai tőzsdézés is, sokakat pedig a külföldi, internetes szolgáltatókhoz terelhetnek. A légitársaságokra kivetett adót viszont jól mérhették be, az áremelkedést feltehetően lenyelik majd az utasok. A pénzügyeink viszont egyre inkább a külföldi szolgáltatások felé tolódhatnak így, hogy a külföldi szolgáltatók megadóztatása nem merült fel. Nagy Márton úgy látja, a rezsicsökkentés idén 400-500 milliárd forintba kerülhet az egyetemes szolgáltatói körben. A rezsivédelmi alapba 700 milliárdot tesz a kormány, a különbség az állami szféra magasabb energiaszámlájának kompenzációja. Rogán eközben kifejtette, 2022-ben és 2023-ban esedékes beruházásokat tolnak el, már ha azok érdemben még nem indultak el. A magánszektor beruházásai viszont a tervek szerint nem változnak, sőt, az állami ösztönzők is fennmaradnak. Nagy kifejtette továbbá, a minisztériumok kiadásai évente 8000 milliárd körül vannak, és ha 5-10 százalékot meg lehet takarítani, az már 400-800 milliárdos javulás. Az idei 800 milliárdos „extraprofitadó-bevétel” pedig szerinte jövőre tovább emelkedhet. A gazdaságfejlesztési miniszter állítólag azt mondta, sokszor ezek a cégek valójában nem is akarják ezt a profitot realizálni, és csak a rendkívüli helyzet nyomán tesznek szert pluszprofitra. Felmerült a háttérbeszélgetésen az is, a kormány szeretné a Revolutot és a Transferwise-t is elcsípni valahogy, azt viszont még nem tudni, hogyan. Az energiaszektorban úgy látják, két szektor tesz szert ún. extraprofitra, a kitermelők és az energiatermelők. A kőolaj és földház kitermelésében ugyanis a költségek nem nőttek úgy, mint a bevétel, így a szénhidrogén-bányajáradékot a kormány háromszorosára növeli, 65 milliárdról 180 milliárdra. A kiskereskedelmi szektor esetében viszont a sávos adó kulcsai változnak, százmilliárd forint bevétel felett 2,7 százalékról 4,1-re. Így az elemzés szerint a terhet a vevők fizethetik meg, mert a hatvanmilliárdos többletadóra nem ad teret a cégek alacsony marginja. Lesz továbbá ismét reklámadó, amit a nettó árbevétel 2,5 milliárd forintot meghaladó része kapcsán számítanak.  ",2022-05-27,"nagy"
"184","https://hang.hu/gazdasag/nagy-marton-johetnek-ujabb-arstopok-140855","Nagy Márton: Jöhetnek újabb árstopok","Nőhet az árstop alá eső termékek köre – többek között erről is beszélt a gazdasági bizottság meghallgatásán Nagy Márton a Hvg.hu beszámolója szerint. A leendő gazdaságfejlesztésért felelős miniszter szerint az árstopok összesen hat százalékponttal járultak hozzá az infláció letöréséhez, így a nemrég bejelentett hosszabbításokon túl új termékek is bekerülhetnek. A veszteséget, úgy látja, rá lehet hárítani azokra a cégekre, „amelyek eközben extraprofitra tesznek szert.” Az üzemanyag drágulását a Molnak kell kigazdálkodnia, az élelmiszerekét a kiskereskedőknek, amelyek többsége külföldi – mondta. A miniszter kifejtette azt is, hogy szerinte négy-öt nagybank kell Magyarországra. A Magyar Nemzeti Bank korábbi alelnöke fontos szerepet szánna a gazdaságfejlesztésben a családpolitikának, ennek sikerét szerinte jelzi, hogy jelentősen nőtt a házasságkötések száma. Lényegesnek tartja továbbá a vidék felzárkóztatását, a kis- és közepes vállalkozások versenyképességének erősítését, a hazai cégek profitegyenlegének növelését, valamint az állami, magán és háztartási beruházások magas szintjének fenntartását. Az olajembergó a miniszter szerint azt hozná, hogy a Brent típusú kőolaj hordónkénti ára a mostani, 113 dollár körüli szintről 185-re ugrik, azonnali fogyasztáscsökkenés és recesszió jönne. Ha pedig még másfél éves átmenet lenne is a szankció alkalmazásában, végül akkor is a mostani árkorlátozásos 480 forintos benzinár felmehetne nyolcszáz forintra.   ",2022-05-18,"nagy"
"185","https://hang.hu/gazdasag/a-tartosan-magas-inflacio-gondokat-okozhat-az-adosoknak-132452","A tartósan magas infláció gondokat okozhat az adósoknak","A 305 milliárd dollár kifizetetlen adósságot felhalmozó kínai Evergrande ingatlanfejlesztő vállalkozás csődközeli helyzete rámutatott a kínai gazdaság egyik nagy gondjára, a gazdaság hitelekkel történő túlfűtésére, illetve a túlzott eladósodásra. Hasonló jelek a magyar gazdaságban is megfigyelhetők, hiszen évek óta a jelentős a jegybank által is ösztönzött hitelkiáramlás, különösen a lakosság körében: egy év alatt 14,5 százalékkal nőtt a lakosság hitelállománya, de a vállalkozások eladósodottsága is tizedével emelkedett ugyanezen idő alatt. És jelentősen bővült az önkormányzati hitelek tömege is. – A magyar kormány a gazdaság növekedését nagyon ügyesen a magánszférára számára biztosított laza hitelezési feltételekkel ösztönözte. Így az állami eladósodottság egészen a Covid-válságig nem növekedett különösebben, a magánszféra adóssága viszont annál inkább. Az egyébként Európa-szerte növekvő infláció nálunk az átlagnál gyorsabban nő, ami a túlfűtött gazdaság törvényszerű következménye. Ez azért jelent gondot, mert a jegybank kamatemelési ciklust kezdett, amelynek végét egyelőre nem látni, az viszont biztos, hogy addig tart, amíg kontroll alatt nem lesz az infláció. Ennek pedig szükségszerű következménye a lakossági hitelek havi törlesztőrészleteinek emelkedése, ami azoknak jelenthet gondot, akik kifeszített családi költségvetés mellett adósodtak el – nyilatkozta a Magyar Hangnak Róna Péter közgazdász.  
            Komoly gondokat okozhat a következő kormánynak az MNB késlekedése miatt tavaszra felgyorsuló pénzromlás.         Az unió volt szocialista tagországai között csak Bulgáriában és Horvátországban nőtt gyorsabban az eladósodottság mértéke, mint nálunk. Az infláció felgyorsulása pedig egész Európában a gazdaságba pumpált hatalmas pénztömegnek köszönhető. A pénzromlás megfékezésének legfőbb eszköze a jegybanki alapkamat emelése, ami azonban éppen az eladósodottság miatt kétélű fegyver, hiszen már most nagy számban vannak olyan családok, amelyek nem tudják, hogyan fognak törleszteni a hiteltörlesztési moratórium kivezetése után. Róna Péter szerint a jegybank valószínűleg éppen a lakossági hitelek nagy száma miatt emelte legutóbb csak 0,15 százalékponttal az alapkamatot, mert így lassabban emelkedik a havi törlesztőrészlet. Ez az emelés azonban kevés az infláció megfékezéséhez. Úgy látja, így jövő tavaszra akár 7-8 százalék is lehet a pénzromlás mértéke. Ha valóban meg akarná fogni az inflációt az MNB, akkor nem csökkenteni kellett volna a tempón, hanem fokozni azt. Így viszont előfordulhat, hogy a következő kormány hatalomra kerülésének idején drasztikus kamatemelésre lesz szükség, amely a gazdaságot és a lakosságot is súlyosan érinti. A közgazdász szerint minden bizonnyal azért került sor a kamatemelési tempó megfelezésére, hogy megelőzzék a hitelkamatok drasztikus növelését, ami különösen kellemetlen lett volna a kormány számára. Ezt igazolja, hogy amíg egy hónappal ezelőtt még azt kommunikálták, hogy tavaszra már 3-3,5 százalékra lassul az infláció, a minap Nagy Márton miniszterelnöki főtanácsadó már arról beszélt, hogy erre legkorábban jövő ősszel kerülhet sor.  
            Átlagosan 5,5 százalékkal magasabbak voltak az árak az egy évvel korábbinál.         A hitelezés bővülése különösen az utóbbi 3-4 évben olyan nem termelő építőipari beruházásokat finanszírozott, amelyek a GDP-t ugyan az adott évben növelték, de hosszú távú fenntartásuk komoly összeget emészt fel (ilyenek a covid alatt bevételt alig termelő autópályák, stadionok és más sportlétesítmények). Ezt fejeli meg, hogy a belátható időn belül a jogállamisággal kapcsolatos viták miatt az uniós pénzek nem jönnek, illetve hogy Orbán Viktor az olcsó uniós hitel helyett piaci kamatozású, azaz drágább kölcsönt vett fel 4,25 milliárd dollár értékben. Róna Péter elmondta, a magyar gazdaság ekkora hitelt nem képes finanszírozni, így forráshiány miatt kénytelen volt a nemzetközi piacokhoz fordulni a kormány, bármennyire is tiltakozott ellene hosszú éveken keresztül. Mindez azt jelenti, hitelezési csapda irányába indultunk. Ebből akkor szabadulhatunk, ha Orbán Viktor megegyezik az unióval, és ismét jönni kezdenek az uniós támogatások. Nincs megállás, tovább romlik a forint árfolyamaAz utóbbi időszak gyengélkedése után úgy kellene most az erősödés a forintnak, mint egy falat kenyér. Ha nem sikerül innen fordulni, akkor akár napokon belül jöhet az új történelmi mélypont a magyar deviza számára, továbbra is belátható közelségben van a 370-es szint – írja a Portfolió. Kedd reggel 366 körül járt a forint az euróval szemben, ami minimális elmozdulást jelentett a hétfő esti értékhez képest. Tegnap már 367 közelében is járt a jegyzés, ahonnan belátható közelségben volt a másfél éve látott 369,6-os történelmi mélypont a forint szempontjából. Estére kicsit stabilizálódott a hangulat, de fellélegezni továbbra sem lehet, a mostani 366-os árfolyamtól sincs messze a kritikus szint. Ha folytatódik a rossz hangulat, illetve erőre kap a dollár, akkor a forint hamar bajba kerülhet.   A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2021-10-26,"nagy"
"186","https://hang.hu/gazdasag/a-miniszterelnok-fotanacsadoja-tamogatja-az-iparuzesi-ado-mersekleset-132437","A miniszterelnök főtanácsadója támogatja az iparűzési adó mérséklését","Januártól a minimálbér 200 ezer forintra, a garantált bérminimum pedig várhatóan 260 ezer forintra emelkedik – mondta Nagy Márton, a miniszterelnök gazdasági főtanácsadója csütörtökön Szegeden. A bérköltségek mérséklése érdekében a kormány 4 százalékos munkáltatói járulékcsökkentést javasol, és megfontolja a Magyar Kereskedelmi és Iparkamara javaslatát, hogy a kis- és közepes vállalkozásoknak jövőre is a helyi iparűzési adó felét kelljen csak befizetniük – közölte a Csongrád Megyei Kereskedelmi és Iparkamara TOP 100 című gazdasági konferenciáján.  
            – Ha nincs iparűzési adó nincs tiszta ivóvíz, nincs közlekedés, nincs szemétszállítás – hívta fel a figyelmet a főpolgármester.         Más országokban nem jellemző a minimálbérhez és a garantált bérminimumhoz hasonló kettős rendszer – hívta fel a figyelmet Nagy Márton, és megjegyezte, tíz év múlva Magyarországon sem biztos, hogy lesz ilyen. Azt is elmondta, nemzetközi összehasonlításban a magyar minimálbér a gazdaság fejlettségéhez viszonyítva és vásárlóerő-paritáson számítva is alacsony, és megjegyezte, hogy a 2016-os helyzettel szemben a minimálbér-emelésének nincs torlasztó hatása – nem okoz bértorlódást –, szemben a garantált bérminimummal. A keresők 8 százalékának bejelentett jövedelme a minimálbérnek megfelelő – mondta. A minimálbér és a garantált bérminimum 20 százalékos emelése együttesen már 2-2,5 millió embert érint – jegyezte meg. A szakember a munkáltatói járulék 4 százalékpontnál nagyobb csökkentését nem nagyon látja megvalósíthatónak, az iparűzési adó mérséklését sokkal célzottabb eszköznek tartja. A kormány versenyképességi okokból elvetette a kereset nagyságától, a vállalkozás méretétől vagy tevékenységi körétől függő differenciált munkaadói járulékcsökkentésre tett javaslatokat – mondta Nagy Márton. Az adóék az elmúlt években fokozatosan 48-50- százalékról 43 százalékra csökkent, a tervezett 4 százalékpontos munkáltatói járulékcsökkentést követően pedig 40 százalék lesz. Ez azonban nemzetközi összehasonlításban még mindig magas: az uniós átlag 39 százalék, a lengyel érték pedig csupán 33 százalék - hangsúlyozta a szakember. Nagy Márton felhívta a figyelmet arra, az árazásnak a bérköltség változása csak egy eleme, az energiaárak emelkedésének szektoroktól függően lényegesen nagyobb hatása lehet. (MTI)  ",2021-10-21,"nagy"
"187","https://hang.hu/gazdasag/magyarorszag-akar-2022-masodik-feleig-is-eu-s-forrasok-nelkul-maradhat-132316"," Közgazdászok szerint Magyarország akár 2022 második feléig is EU-s források nélkül maradhat ","A jogállamisági mechanizmus aktiválásával az Európai Unió és Magyarország közötti viták fennmaradnak, ezért nem lehet arra számítani, hogy 2022 második felében uniós források érkezzenek Magyarországra – erről beszélt Dan Bucsa az UniCredit Bank Kelet-Közép-Európáért felelős közgazdásza a Portfolio keddi makrogazdasági konferenciáján.  Emiatt Magyarországnak újabb kölcsönöket kell felvennie a következő év elején (Dan Bucsa nem mondta ki konkrétan, de alighanem devizakötvény-kibocsátásokra gondol). Marek Drimal, a Societe Generale Corporate and Investment Banking stratégája szintén arra számít, hogy ez a probléma nem oldódik meg hamar, ugyanakkor szerinte ennek nem lesz jelentős hatása a gazdasági kilábalásra. A Portfolio Budapest Economic Forum konferencián előadást tartott Nagy Márton miniszterelnöki főtanácsadó is. A jegybank volt alelnöke szerint legfeljebb két évig tartható az az állapot, hogy a kormány és az MNB politikája nem egy irányba tart. Fontosnak tartotta kiemelni, hogy vége az alacsony kamatok, a pénzbőség korának. Az infláció a következő másfél évben még 4-5 százalék között ragadhat, utána viszont csökkenhet, vagyis hosszútávon valószínűleg nem marad fenn. Számításai szerint idén 7 százalék körüli gazdasági növekedés várható, jövőre pedig akár 6 százalék körüli gazdasági növekedés is lehet, jóval nagyobb, mint amit a szakértők várnak. Ennek az oka az, hogy „a költségvetés még csak most fog költekezni”: 2021 októbere és 2022 márciusa között a GDP 15 százalékának megfelelő fiskális ösztönzés fog érkezni (ami valójában a választások előtti kormányzati osztogatás – a szerk.) Ez a már bejelentett intézkedéseknek köszönhető, táblázata szerint a következő félévben 4835 milliárd forintot osztogat szét az állam. Ebből például 600 milliárd forintot tesz ki a beígért szja-visszatérítés, a 13. havi nyugdíj viszaépítése alapesetben 186 milliárd forintot visz el, a nyugdíj-kompenzáció és prémium kifizetése 200, a 25 év alattiak szja-mentessége 140 milliárd forinttal terheli meg a költségvetést.   
            Az első Orbán-kormány gazdasági minisztere szerint a jövő évre vonatkozó gazdasági döntések alapvetően politikai indíttatásúak. Interjú!         A konferencia elején Varga Mihály pénzügyminiszter arról beszélt, hogy a járvány 4. hulláma a magas átoltottság miatt a kormány várakozásai szerint gyengébb lesz, így Nagy Mártonhoz hasonlóan 7 százalék körüli gazdasági növekedést jósolt az idei évre. Mint kiemelte: a kormány szándéka, hogy a deficit visszatérjen a korábbi, 3 százalék alatti tartományba. A fokozatosság ugyanakkor nagyon fontos, hogy „ne indítsunk el újabb recessziós hullámot”. A kormány az infláció tekintetében arra számít, hogy A kormány arra számít, hogy a drágulás mértéke 2022 elejétől csökkenésnek indul, 2022 nyarára normalizálódik a helyzet, az év végére pedig elérhető a cél. Varga Mihály az uniós pénzekhez való hozzájutás kapcsán optimistább volt, mint a fent említett közgazdászok. A tárcavezető szerint az uniós viták az Európai Bizottsággal idén év végéig várhatóan kifutnak, és az ország hozzáférhet a helyreállítási program forrásaihoz. Nem mulasztotta le hozzátenni, hogy ezek a viták „politikailag motiváltak”.   ",2021-10-19,"nagy"
"188","https://hang.hu/gazdasag/itt-vannak-az-szja-visszaterites-ujabb-reszletei-100622","Itt vannak az szja-visszatérítés újabb részletei","Körülbelül 1,1 millió családot érinthet a szerdán bejelentett adóvisszatérítés, de mindkét szülő visszakapja az adóját, így 1,5 millió keresőről van szó – mondta Nagy Márton, a miniszterelnök gazdaságpolitikai tanácsadója az M1-en. Mint a Portfolio szemléjéből kiderül, fejenként 800 ezer forintról lehet szó, ez az éves átlagbérnek az adótartalma, ami ugye 15 százalék. Nulla forinttól 800 ezer forintig kap minden kereső vissza, két kereső esetén ez maximum 1,6 millió forintot jelent. Körülbelül 600 milliárd forintba kerül ez a csomag, és 1,5 millió keresőről beszéltem, így ez 400 ezer forintot jelent fejenként átlagosan – tette hozzá. 
            A kérdés most már az, hogy az előválasztási küzdelmekkel, taktikázással elfoglalt ellenzék ugyanúgy teper-e a választási győzelemért, mint a miniszterelnök.         Ha valaki az átlagbér felett keres, feltételezzük, hogy például 1,5 millió forintot keres havonta, és ennek kiszámoljuk az adótartalmát, akkor ez több, mint 800 ezer forint, de ő ebben az esetben is csak legfeljebb 800 ezer forintot kaphat vissza – mondta. 5,5 százalékos növekedés mellett lesz erre keret. Minden 1 százalékponttal magasabb növekedés, 250 milliárd forintos mozgásteret ad a költségvetésben. 5,5 százalék felett van akkora mozgástér, hogy ki lehessen fizetni az erre szánt összeget jövőre – mondta Nagy Márton. Arról, hogy milyen hatása lehet a bejelentett csomagnak, itt írtunk. 
            Szembe megy egymással a jegybank és a kormány, aminek a levét a lakáshitelesek ihatják meg.          ",2021-06-09,"nagy"
"189","https://hang.hu/gazdasag/kozgazdaszok-szerint-azonnali-drasztikus-gazdasagi-lepesekre-van-szukseg-114767","Közgazdászok szerint azonnali, drasztikus gazdasági lépésekre van szükség","A járvány okozta leállások miatt hetek alatt komplett ágazatok lehetetlenülnek el, ezért azonnal segítséget kellene nyújtani a teljes gazdaságnak, nemcsak a legnagyobb bajban lévőknek. Más országokban már vannak jó példák, ahol közvetlenül az állam fizeti például a munkavállalók fizetésének nagy részét. Több ezer milliárd forintba kerülhet most a gazdaság későbbi gyors talpra állásának elősegítése. A magyar kormány eddig két lépcsőben jelentett be lépéseket a koronavírus-járvány miatti gazdasági visszaesés mérséklésére. Ezek közül a legjelentősebb talán a hiteltörlesztési moratórium, valamint a bajba került szektorokban (turizmus, vendéglátás, szórakoztatóipar, sport, kulturális szolgáltatások, taxisok, médiaszolgáltatók) működő vállalkozások, illetve alkalmazottaik járulékfizetési kötelezettségeinek drasztikusan csökkentése. A hiteltörlesztési moratórium jelentőségét az adja, hogy a várhatóan több százezres munkanélküli tömeg vásárlóereje így kevésbé látványosan esik, ami nagyon fontos a belső fogyasztás drasztikus esésének és így a gazdaság zuhanásának megakadályozása érdekében. Az irány jó, de mérvadó szakértők szerint nem elegendő.  A Via Credit elemzése szerint – amelyet a Portfólió ismertet – heteken belül vállalkozások tízezrei juthatnak csődbe – mert alig egy-három hónapra való tartalékkal rendelkeznek –, és százezrek maradhatnak munka nélkül. Ezen ugyan a leginkább érintett szektorokban segít valamennyit a járulékkedvezmény, de az édes kevés a komplett magyar gazdaság számára. Nemsokára az egymilliót is elérheti a munkanélküliek száma, ezért öt hónapon át havi százezrer forintot juttatna a munkavállalóknak Essősy Zsombor. Ennek veszélyére hívja fel a figyelmet Szabó László, a Hold Alapkezelő elnöke, és Zsiday Viktor, a Citadella Alap alapkezelője szintén a Portfólión megjelent elemzése. Eszerint a vírusjárvány okozta leállások miatt hetek alatt komplett ágazatok lehetetlenülnek el, ezért azonnal segítséget kellene nyújtani a teljes gazdaságnak, nemcsak a legnagyobb bajban lévőknek. Nem tudni ugyanis, hogy a tovagyűrűző hatás mikor, melyik ágazatot éri el. Ha ugyanis hagyjuk romjaiba hullani a gazdaságot, akkor nehéz lesz a járvány után újraindítani.  A két alapkezelő véleménye szerint olyan intézkedéseket kellene hozni nagyon gyorsan, amelyek lehetővé teszik, hogy ne bocsássák el alkalmazottaikat tömegesen a vállalkozások. Ezért valamiféle alap munkajövedelmet kellene fizetni a munkavállalóknak, aminek költségeit csak az állam képes viselni. Igaz, ez több ezer milliárd forint plusz terhet jelentene az országnak. A két alapkezelő logikája két szempontból is támogatható. Egyrészt jelentősen csökkentheti a várható munkanélküliség nagyságát, másrészt ugyancsak mérsékelheti a belső fogyasztás visszaesését, amely nagyon fontos lenne a gazdaság számára.  Az elmúlt napokban már több ország fájdalmas, de elkerülhetetlen lépéseket tett meg, tehát vannak már jó példák. Németországban a kisvállalkozások és az egyéni vállalkozók három hónapon keresztül legfeljebb 15 ezer eurós (több mint ötmillió forint) támogatásban részesülnek. A brit kormány fizeti a munka nélkül maradt alkalmazottak bérének 80 százalékát (legfeljebb havi 2500 font vagyis 960 ezer forint erejéig), ha a cégek nem bocsátják el őket. Olaszországban a munka nélkül maradt egyéni vállalkozók, idénymunkások márciusra egyszeri nettó 600 eurót (210 ezer forint) kapnak. Orbán Viktor a koronavírus-járvánnyal összefüggésben gazdasági döntéseket jelentett be. Ezt egyébként mindenki kevesli. Lengyelországban is a kormány vállalja a munka nélkül maradók bérének és juttatásainak folyósítását. Spanyolországban pedig a cégek nem bocsáthatják el azokat az alkalmazottakat, akik azért nem mennek munkába, mert a gyerekekre kell vigyázniuk. S ami nagyon fontos: az önmagukat foglalkoztató vállalkozók is részesülhetnek a munkanélkülieknek járó juttatásokban. A várható, akár egymilliós munkanélküliség fényében hazánkban is érdemes lenne fontolóra venni az álláskeresési járadék idejének (jelenleg három hónap) hosszabbítását és az összeg emelését is. Hogy mekkora lehet a gazdasági visszaesés világszerte, illetve hazánkban, arról ma még legfeljebb becslések léteznek. Itthon például nem tudni, hogy a magyar bruttó hazai termék (GDP) 5-8, beszállítókkal és kapcsolódó ágazatokkal együtt mintegy 15 százalékát előállító autóipari üzemek mennyi ideig lesznek zárva, illetve hogy az amúgy is bajban lévő német autóipart mennyire veti vissza a mostani válság.  Lapunknak nyilatkozva Róna Péter közgazdász elmondta, legkevesebb 5, de akár 7 százalékkal is csökkenhet a magyar bruttó hazai termék idén, és a Morgan Stanley elemzői is 5 százalék körüli magyar recesszióval számolnak. A kormány legfrissebb, a költségvetés újraszámolását követően kialakult várakozása még nem ismert, de korábban Varga Mihály legfeljebb 0,3 százalékos visszaeséssel számolt.  A jegybank ennél sokkal optimistább. Kedden, a monetáris tanács döntését követően a Magyar Nemzeti Bank alelnöke, Nagy Márton arról beszélt, hogy reménykednek a járvány gyors lecsengésében, s ezért V-alakú válsággal számolnak, bár ennek még nagyon nagy a bizonytalansága. Amennyiben így lesz, úgy idén 2-3 százalékos növekedéssel számolnak, jövőre pedig 5 százalék fölötti GDP bővüléssel. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2020-03-25,"nagy"
"190","https://hang.hu/gazdasag/matolcsy-gyorgy-kituntette-a-fidesz-regi-mumusat-171765","Matolcsy György kitüntette a Fidesz régi mumusát","Az Orbán-kormány egykori „főellenségét” tüntette ki az egyik legrangosabb elismeréssel Matolcsy György, a Magyar Nemzeti Bank elnöke, aki maga vitte el a kitüntetést Frankfurtba. Christine Lagarde, az Európai Központi Bank (EKB) elnöke ugyanis nem tud részt venni a január végi Lámfalussy-konferencián, ezért Matolcsy tett látogatást az EKB-ban, hogy átadja a Lámfalussy-díjat az idei díjazottnak. Az átadón Matolcsy György jegybankelnök kiemelte, hogy az MNB a díjjal nem csak Christine Lagarde kiemelkedő szakmai teljesítménye előtt tiszteleg, hanem elismeri a stabil, innovatív és fenntartható európai jövő kialakításáért tett erőfeszítéseit is. „Egész életműve arra emlékeztet bennünket, hogy egy egységes Európa – amelyet a fenntarthatóság és az innováció vezérel – képes leküzdeni minden kihívást, és utat mutat egy fényesebb, virágzóbb jövő felé” – hangsúlyozta az MNB elnöke. A díjátadó és a jegybankelnök méltató szavai nemcsak azért érdekesek, mert a kormány hosszú ideje a Brüsszel elleni küzdelemmel van elfoglalva, hanem azért is, mert Christine Lagarde volt a Nemzetközi Valutaalap (IMF) elnöke 2011 és 2019 között, amikor az Orbán-kormány hitelfelvételről tárgyalt a szervezettel. Lagarde-t Orbán Viktor miniszterelnök mumusának nevezték, mert olyan kemény feltételeket diktált a kormánynak, hogy végül nem is vett fel hitelt a magyar állam az IMF-től. Az IMF budapesti irodájának bezárását pedig maga Matolcsy György kezdeményezte 2013-ban.  ",2025-01-16,"matolcsy"
"191","https://hang.hu/gazdasag/nagy-marton-varga-mihaly-nagyon-jo-jegybankelnok-lesz-170460","Nagy Márton: Varga Mihály nagyon jó jegybankelnök lesz","Nagyon jó jegybankelnök lesz Varga Mihály – erről beszélt az ATV-nek az a Nagy Márton, aki köztudottal nincs jó viszonyban korábbi főnökével, Matolcsy Györggyel. A nemzetgazdasági miniszter hozzá is tette: a Magyar Nemzeti Bankkal való közös munkát azért is várja különösen, mert jelenleg ilyen nincs. Nagynak erős a bizalma mostani kollégája felé, elmondása szerint harmonikus a kapcsolatuk. A Nemzetgazdasági Minisztérium és a Pénzügyminisztérium összeolvadása jövő tavasszal várható. Nagy azzal kapcsolatban türelmet kért, hogy mi kerül majd az általa vezetett csúcsminisztériumhoz. Ezt majd a miniszterelnök jelenti be a közeljövőben – tette hozzá. A pénzügyi államtitkárok feltehetően a helyükön maradnak majd, az ő munkájukkal Nagy Márton különösen elégedett. Orbán Viktor november végén, a Kossuth rádióban beszélt arról, hogy Matolcsy utódja Varga Mihály lesz majd. A mostani jegybankelnökkel már a kormánynak sem felhőtlen a viszonya, az elmúlt időszakban Matolcsy többször is bírálta a kabinetet a gazdasági válság, illetve az infláció kezelése kapcsán. Nagy nemrég pedig azt mondta, hogy Matolcsy, miután eltávolította őt a jegybanktól, utána próbált nyúlni, felhívva az összes magyar bankvezetőt.  ",2024-12-09,"matolcsy"
"192","https://hang.hu/gazdasag/nagy-marton-arra-kell-fokuszalni-hogy-a-gazdasagi-iranyitas-egy-kezbe-keruljon-167389","Nagy Márton: arra kell fókuszálni, hogy a gazdasági irányítás egy kézbe kerüljön","A gazdaságpolitika előtt álló feladatokról, a békeköltségvetés lényegéről, a várható gazdasági növekedésről és a minimálbérről is beszélt Nagy Márton nemzetgazdasági miniszter az InfoRádió Aréna című műsorában, de kitért a jegybankelnök kritikáira és a leendő gazdasági csúcsminiszter szerepére is. Én megpróbáltam együttműködni a jegybankkal, de kiderült, hogy az MNB vezetése úgy viselkedik, hogy ez nem lehetséges. Már el is vesztettem a bizalmamat abban, hogy ez visszaépülhet, már régen leszámoltam ezzel – mondta Nagy Márton nemzetgazdasági miniszter az InfoRádió Aréna című műsorában a Magyar Nemzeti Bank és a kormány, illetve Matolcsy György jegybankelnök és az ő viszonyáról, és hozzátette, az intézmények közötti összhang nagyon fontos, mert mindkét félnék kiváló szakemberek dolgoznak, csak szerinte a stílussal van probléma. Nagy Márton szerint Matolcsy György súlyos tévedésben van, mert az előző évtized sikertörténete nem fog megismétlődni, mert egészen mások a körülménynek, ezért nem alkalmas a régi recept, teljesen más gazdaságpolitika kell hozzá. „Semleges gazdaságpolitika kell, amelyben függetlenítjük magunkat, a döntéseket ideológia nélkül hozzuk meg. Nem fordulatra van szükség, hanem finomhangolásra, a pillérek megerősítésére. Rossz volt a helyzetértékelés és megoldási javaslat is” – közölte a tárcavezető, és arra is kitért, hogy szerinte Magyarországon az inflációt a jegybank engedte el, és utána elsősorban a kormányzati beavatkozásoknak, az energiaválság megoldásának volt köszönhető a mérséklődése, és nem a monetáris lépéseknek. „Az igazságot kellene kitenni az asztalra” – jelentette ki. Matolcsy György kritizálta a nagy autóipari beruházásokat is, de a miniszter szerint ebben is tévedésben van az MNB elnöke, mert ezek a cégek munkahelyeket teremtettek, beruházást, technológiát hoztak, és ez még tovább tud épülni. „Azért mert megakadás van a zöld átállásban, ettől még jó dolgot választottunk. Ez egy visszafordíthatatlan folyamat” – mondta. Orbán Viktor kormányfő a hétvégén arról beszélt, hogy kell egy, a gazdasági és a költségvetési eszközöket egyszerre kézben tartó gazdasági csúcsminiszter, akinek a személye összefügg azzal, hogy a március 1-jén megüresedik a jegybankelnöki szék. A felvetésre, hogy ezt a posztot ő töltheti-e be, Nagy Márton azt mondta, „ezt a miniszterelnöktől kell megkérdezni, ő a felelős, de még messze vagyunk ettől”. Szerinte arra kell fókuszálni, hogy a gazdasági irányítás egy kézbe kerüljön, mert akkor gyorsan tud reagálni, és úgy véli, fontos lesz, hogy a jegybank és kormány között normális legyen a viszony, márpedig „nagyon jó munkamegosztás, partnerségi kapcsolatom van Varga Mihállyal”.  ",2024-09-09,"matolcsy"
"193","https://hang.hu/gazdasag/matolcsy-a-kormany-gazt-adott-es-ebbol-gaz-lett-nagy-gaz-167257","Matolcsy György: „A kormány gázt adott, és ebből gáz lett, nagy gáz”","„Magyarország 2021 óta gazdaságpolitikai úttévesztésben van (...) Teljes gazdaságpolitikai fordulatot tartok szükségesnek, a gazdaságfejlesztés részleges fordulatával és államháztartási fordulattal” – mondta Matolcsy György jegybankelnök a közgazdasági társaság csütörtöki konferenciáján. A Magyar Nemzeti Bank elnöke – aki egykor Orbán Viktor gazdasági minisztere volt – úgy fogalmazott, az MNB-ben már 2019-ben látták és jelezték, hogy 2020-tól új korszak jön, visszajön az infláció, és nemcsak visszatér, hanem makacs lesz, elhúzódik az egész évtizedre. Emellett lelassul a növekedés, válságok követik egymást, vagyis olyan korszak kezdődik, mint amit az 1970-es években lehetett megtapasztalni. Az MNB már 2021-ben elindította az inflációellenes küzdelmet, és 2021 közepén kérte a kormányt, hogy csatlakozzon ehhez, de „akkor nem sikerült áttörnünk, a kormány másfél, de inkább kétéves késéssel követte a jegybankot. Ez sokba került, nagyon sokba” – mondta a 444.hu tudósítása szerint Matolcsy. Felidézte, hogy ebben az időszakban sokszor kritizálta a kormányt, de hiába szólt, a jegybank hiába lépett a fékre, „a kormány gázt adott, és ebből gáz lett, nagy gáz”. Matolcsy 2023 őszén megjelent könyvében még 2030-ra datálta a nemzeti célok elérését, de a kötet idén tavasszal megjelent angol nyelvű kiadásában már 2040-ra korrigálta ezt a dátumot. Holott a 2010-es évtized sikerkorszak volt szerinte, erről megismételte a korábbi kijelentését, miszerint 2010-2019 között volt a Trianon utáni időszak legsikeresebb évtizede. Példaként említette, hogy nem egészen két év alatt megteremtették az államháztartási egyensúlyt – „most négy éve nem sikerül”, szúrta közbe –, volt demográfiai fordulat, beruházási fordulat, helyreállt a gazdaság külső egyensúlya. Szerinte 2021 óta viszont olyan mértékben tévesztett utat a kormány és a gazdaságpolitika, hogy veszélybe kerültek a 2010-es évtized eredményei. – Magyarországnak két veszélyes ellenfele van, a magas és költséges eladósodás, valamint a magas és makacs infláció. Szerinte a gazdaságtörténet megmutatja, hogy ez a kettő miért veszélyes: azért, mert ezek jellemezték az 1970-es évtizedet, majd ebből következően a nyolcvanas éveket is – fogalmazott hozzátéve, hogy „Magyarország veszített az unión belül pozícióiból a hibás gazdaságpolitika miatt”.  ",2024-09-05,"matolcsy"
"194","https://hang.hu/gazdasag/matolcsy-gyorgy-elarulta-mikor-lehetnek-kozvetlen-hatasai-a-tranzakcios-illetek-emelesenek-166671","Matolcsy Györgyék végeztek számításokat az illetékemelés inflációs hatásáról"," „Milyen mértékű inflációt generál a tranzakciós illeték megemelése?” – kérdezte az MSZP-s Tóth Bertalan, amire Matolcsy György, a Magyar Nemzeti bank elnöke válaszolt. „Aktuálisan a szóban forgó tranzakciós illetékemelést a hitelintézetek és pénzforgalmi szolgáltatók a jogszabályban leírtak szerint, a fennálló szerződések esetén 2024. év végéig nem háríthatják át a lakossági fogyasztókra, és az MNB ismét fel fog lépni, amennyiben jogszabályellenes díjemelésre kerülne sor” – olvasható a parlament honlapjára feltöltött válaszban. Azt írta, az MNB „számításokat” végzett „az illetékemelkedés várható inflációs hatására vonatkozóan”, és arra jutottak, hogy „a lakossági díjak emelkedése közvetlenül”, a vállalati banki költségek emelkedése pedig „közvetett módon befolyásolja az inflációt”. Matolcsy közlése szerint „a közvetlen hatások csak 2025 elejétől jelentkezhetnek”, miután a hitelintézetek és pénzforgalmi szolgáltatók a megemelt illetéket a fennálló szerződések esetén 2024. év végéig nem háríthatják át a lakossági fogyasztókra.  ",2024-08-16,"matolcsy"
"195","https://hang.hu/gazdasag/matolcsy-adam-es-baratai-oriasi-vagyonatmentesbe-kezdtek-163223","Matolcsy Ádám és barátai óriási vagyonátmentésbe kezdtek","Hatalmas vagyonátmentésbe kezdett a jegybankelnök fia, Matolcsy Ádám és annak baráti köre – derült ki a Válasz Online pénteki összesítéséből. Mindez egy évvel azelőtt, hogy lejárna az MNB-elnök Matolcsy György mandátuma. A jegybank vezetője mostanában egyébként előszeretettel kritizálja a kormányt a gazdasági válság szerinte helytelen kezeléséért. Mindeközben a jegybankelnök fia, az üzleti életben a számítását rég megtaláló Matolcsy Ádám és barátai rendkívüli vagyonátmentésbe kezdtek. Mindebben a nemzeti bank régiós multicége, a varsói tőzsdén is jegyzett GTC Group segíti őket. A multicég eddig közel 42 milliárd forintnak megfelelő eurót fizetett ki a körnek tíz ingatlanért, amelyek közt vannak az MNB portfóliójából származók is. A lengyel fél eközben tagadta, hogy szívességi felvásárlóként segítené a szereplőket, a Válasz Online viszont egy angol faluban bizonyítékot talált az összefonódásra. Az MNB-alapítványok vagyonkezelője, az Optima Zrt. 2020-ban vette meg a varsói tőzsdén jegyzett, többek közt Lengyelországban, Bulgáriában és Szerbiában is aktív Globe Trade Centre (GTC) többségi tulajdonrészét. Így vált a Matolcsy-vezette jegybank regionális ingatlanpiaci szereplővé. A magyar és lengyel leágazások közti szürkezónában indultak meg mindenféle adásvételek, melyek haszonélvezőivé privát érdekeltségek váltak. Olyan ingatlan- és magántőkealapokról van szó, melyek mögött Matolcsy Ádám régi barátja, Száraz István állhat. Száraz vezeti a nemzeti bank hivatalos kommunikációs ügynökségét, korábban pedig olyan lapok mögött állt, mint a VS.hu, majd a kormánylappá kormányozott Origo. A Quartz Befektetési Alapkezelő irányítása alatt álló ingatlan- és magántőkealapok a Pusztaszeri út egy 2,5 hektáros telkén hoztak létre irányítóközpontot. Mára közel hatvan üzleti érdekeltség székhelye található itt. A kormány és Matolcsy György közt a felszínen látott viták ellenére a Matolcsy-Száraz-kör továbbra is 23 százalékos tulajdonrésszel bír a Mészáros Lőrinc dominálta MBH Bankban. A felügyelőbizottságban pedig ott találjuk azt a Feodor Ritát, akinek András nevű fia Matolcsy Ádám régi bútorgyáras üzlettársa. Matolcsy Ádám egyébként a Partizánnak nemrég azt mondta, két éve nem él Magyarországon, míg Száraz István a Szabad Európa szerint Londonban tölti idejét műgyűjtőként.  ",2024-04-12,"matolcsy"
"196","https://hang.hu/gazdasag/kotelezo-kamarai-tagsag-matolcsy-gyorgy-163105","Matolcsy György a kormánynak és Parragh Lászlónak is beszólt","Jobb az önkéntesség, jobb az önkéntes kamara, a legjobb a jól működő kamara – mondta Matolcsy György jegybankelnök hétfőn a parlament ülésén a jobbikos Lukács László György azonnali kérdésére válaszolva. „Nem lettem kamarai szakértő annak ellenére sem, hogy a kamara elnöke már jegybanki szakértőként tekint magára” – így kezdte a válaszát Matolcsy György a kötelező kamarai tagságot bíráló felvetésre. Matolcsy György a világ kamarárai rátérve azt mondta, van a kötelező és az önkéntes, az utóbbiak jobban működnek, egyértelműen. „Az önkéntesség itt jobb, a magam részéről tehát egy önkéntes kamarai rendszert szívesebben látnék. Nem hiszem, hogy érdemes a kötelező kamarai rendszerben olyan kamarát fenntartani, ahol felmérések szerint a tagok 80-90 százaléka nem vesz igénybe a kamarai szolgáltatásokat.” A jól működő kamarára egyébként Ausztriát hozta fel, ahol ugyan kötelező a tagság, de szerinte fantasztikusan jól működnek, 105 jövőbeli technolóigát ajánlanak, mindegyik a jövőhöz tartozik, legyen nekünk is egy jövőhöz tartozó kamaránk – ezzel zárta válaszát. A kérdés másik része a külföldi vendégmunkások alkalmazására vonatkozott. Erre rátérve Matolcsy György azt mondta, átmenetileg, egy mukaerhiánnyal küzdő országban érdemes megfontolni a munkaerő behozatalát, leginkább a feldolgozóiparban, ez azonban nem a jövő útja. Azért sem, mert a feldolgozóipar jövője a vertikális vállalatokban van, ahol már nincs ilyen igény. A kamara segíthetné azt a szakképzést, ami miatt nem kell külföldi munkaerő – mondta válaszában Matolcsy.   Közel 250 ezer vállalkozás nem fizette be a tagsági díjat idén Parragh Lászlónak, mert úgy látják, hogy semmit sem kapnak érte – mondta Lukács László György, Matolcsy válaszára reagálva. Ezért is indított népszavazási kezdeményezést, hogy erről vita legyen, de véleménye szerint is önkéntes tagság kellene.     ",2024-04-09,"matolcsy"
"197","https://hang.hu/gazdasag/leult-egymassal-matolcsy-gyorgy-es-nagy-marton-162989","Leült egymással Matolcsy György és Nagy Márton","Aktuális gazdasági kérdésekről egyeztetett Matolcsy György és Nagy Márton – jelezte közleményében a Nagy vezette Nemzetgazdasági Minisztérium csütörtökön.  – Csütörtökön munkaebéd keretében Matolcsy György és Nagy Márton áttekintette az ország gazdasági helyzetét és a gazdaságpolitika aktuális feladatait. A felek egyetértettek abban, hogy nemzetgazdasági érdek az alacsony infláció megőrzése, valamint – az egyensúly helyreállítása mellett – a fenntartható növekedés újraindítása. Közös álláspont volt, hogy a hazai növekedés magasabb fokozatba kapcsolása érdekében tovább kell erősíteni Magyarország versenyképességét. A vezetők megegyeztek, hogy a két intézmény közötti eddigi szakmai együttműködés melletta jövőben stratégiai kérdésekben is további személyes egyeztetést tartanak – írták közleményükben. Kézfogós kép is készült a politikusokról, akiknek egyébként a hírek szerint évek óta feszült a viszonya.  ",2024-04-04,"matolcsy"
"198","https://hang.hu/gazdasag/matolcsy-gyorgy-a-magas-energiaimport-nem-fenntarthato-162129","Matolcsy György: A magas energiaimport nem fenntartható","Kiszámítható és hatékony lakáspolitikai reformot, az oktatásba való befektetést és az energiaszuverenitás elérését sürgeti a Kommentár idei első számában Matolcsy György. A jegybankelnök részéről nem újdonság, hogy kritikusan szól az elmúlt évek kormányzati politikája által elért eredményekről vagy azok hiányáról, jellemzővé váltak az oda- és visszaszúrások. Legutóbb épp a miniszterelnök fogalmazott úgy az évértékelő beszédében: „az inflációt – a jegybank segítségére sietve – sikerült a rekordmagas 25 százalékról 4 százalék alá szorítani”. Matolcsy ugyanakkor a Kommentár-tanulmányban inkább arról tesz említést, hogy adott pillanatban az MNB-nek kellett a kormány segítségére sietnie. Azt írja ugyanis, hogy a magas energiaimport „a folyó fizetési mérleg megugró hiányához vezetett, ami egy ponton már a pénzügyi piacokat is olyannyira veszélyeztette, hogy a Magyar Nemzeti Banknak határozottan fel kellett lépnie (2022. október 14-én), amit eredményesen meg is tett”. A jegybankelnök a Fordítsunk és nyerjük meg a 2020-as évtizedet (is)! című írásában ugyan finomabban kritizálja a kormánypolitika eredményeit, és méltatja a korábbi (részben önmagához besorolható) gazdasági teljesítményt, de így is felsorol egy sor területet, melyen szerinte változtatni kellene. Kormányközeli szereplőktől viszonylag ritka, hogy hasonló problématerületeket nevezzenek meg, mint ellenzéki megszólalók, de Matolcsy az elmúlt években egyre gyakrabban emlegeti ezeket. A jegybankelnök szerint a járványt még erős immunrendszerrel fogadta az ország, és sikerrel vészelte át, az azt követő időszakot viszont már jóval kevésbé. Szerinte a gazdaság szerkezeti és versenyképességi hiányosságaival magyarázható, hogy Magyarországon alakult ki az Európai Unió legmagasabb inflációja a 2022-23-as inflációs hullám során. Problémaként nevezi meg, hogy a magyar gazdaság a hatodik legenergiaintenzívebb az EU-ban, egyben harmadik az Oroszországból energiát importálók sorában. Szerinte földrajzi adottságaink ugyan egyértelművé teszik, miért lehet ez így, „de érdemes önmagunkba néznünk, hogy miért csak hazánkban emelkedik (Bulgária és Spanyolország mellett) trendszerűen a feldolgozóipar energiaintenzitása, és miért mindössze 14 százalék a megújuló energia aránya a hazai energiamixben, miközben az EU átlaga 22 százalék”. Problémaként nevezi meg továbbá a magyar gazdaság alacsony termelékenységét, valamint a verseny elégtelenségét. Matolcsy az írásában arra jut, hogy ma a legnagyobb fenyegetést a klímaváltozás és környezeti erőforrásaink kimerítése jelenti, így szerinte fenntarthatóságra, zöld átállásra, a tudásra, tehetségre, tőkére és technológiára való támaszkodásra van szükség. Említést tesz arról, hogy a foglalkoztatás bővítése már akadályokba ütközik, még ha vannak is kihasználható tartalékok, főként a fiatalok és az aktív pályájuk vége felé járók között. De szerinte egyelőre nem születtek meg azok az intézkedések, amik őket is megszólítanák. Megjegyzi továbbá, hogy az egyik legsúlyosabb kérdést a demográfiai helyzet jelenti. A nagyvonalú családbarát intézkedések szerinte számottevő javulást értek el, de mégsem voltak képesek megállítani a népesség csökkenését. A jegybankelnök úgy összegez, hogy az inflációt mindenképp három százalék alá kell szorítani, helyre kell állítani a költségvetési egyensúlyt, digitális átállás és energiaszuverenitás szükséges. A magas energiafelhasználás és -import szerinte nem fenntartható, drága és sérülékenységet okoz. Sürgeti a hatékony és kiszámítható lakáspolitikai reformot is. „Kövessük a sikeresen felzárkózó országok példáját, fektessünk az oktatásba. A legjobb PISA-tesztet elérő országok éppen azok, amelyek sikeres gazdasági felzárkózást hajtottak végre az elmúlt 50-70 évben. Ázsiából ilyen Szingapúr, Tajvan, Japán és Dél-Korea, Európából pedig Észtország, Írország és Lengyelország. Az eredményes közoktatásra alapozva pedig juttassunk magyar egyetem(ek)et a világ legjobbjai közé” – írja továbbá. Hamarosan lejár egyébként Matolcsy újabb hatéves jegybankelnöki ciklusa, nemrég pedig nagymintás közvélemény-kutatást indítottak arról, mit szólnának a megkérdezettek, ha Varga Mihály váltaná az eddigi vezetőt. Vargát meg is kérdezte erről az ATV.hu, ő pedig azt válaszolta: mindent a maga idejében.   ",2024-03-03,"matolcsy"
"199","https://hang.hu/gazdasag/parragh-laszlo-odaszurt-matolcsy-gyorgyeknek-158155","Parragh László odaszúrt Matolcsy Györgyéknek","Keményen kritizálta a Matolcsy György vezette jegybankot Parragh László, a Magyar Kereskedelmi és Iparkamara (MKIK) elnöke a Világgazdaság konferenciáján – számolt be róla a lap hétfőn. – A kamara elsők között realizálta az infláció problémáját, őszintén sajnálom, hogy a jegybank ezt nem ismerte fel – mondta Parragh hozzátéve később: „csekély vigasz, hogy nem értenek hozzá”. Az MKIK vezetője szerint a kamatszinteket muszáj lenne csökkenteni a fenntartható hitelezéshez, és a problémákat nem lehet ugyanazzal a gondolkodással megoldani, mint amellyel csinálták őket, de „ugyanazokkal az emberekkel se” – jelezte Matolcsy György jegybankelnök felelősségére utalva. A jegybankelnököt nemrég Orbán Viktor miniszterelnök is kritizálta, aki többek közt arról beszélt, még idén egy számjegyűre szeretnék csökkenteni az inflációt, ám ezzel a feladattal szerinte „a jegybank nem tud megbirkózni”, ezért a kormány átvállalta azt.   ",2023-10-02,"matolcsy"
"200","https://hang.hu/gazdasag/matolcsy-az-arsapkak-3-4-szazalekkal-emeltek-az-inflaciot-157871","Matolcsy szerint az ársapkák 3-4 százalékkal emelték az inflációt","Matolcsy György, a Magyar Nemzeti Bank elnöke keményen beleszállt a magyar kormányzat gazdaságpolitikájába. Az Egerben megtartott Közgazdász Vándorgyűlés nyitóperceiben azzal kezdte, hogy ő most tényleg a valóságról fog beszélni – számolt be a Telex. Mint mondta, Szerb Antaltól tudjuk, hogy minden könyvnek megvan a maga sorsa, így minden előadásnak is megvan a maga lelke. Az övé az, hogy a következő kormányok soha többé ne ismételjék meg azt a gazdaságtörténeti szerencsétlenséget, ami az elmúlt két évben Magyarországon a magas inflációval történt. Matolcsy szerint az MNB ugyan időben jelezte az inflációs veszélyt, de a kormány másfél évig nem csatlakozott a jegybank inflációt letörő intézkedéseihez. Sőt, miközben az MNB a fékre, addig a kormány a gázra lépett, eleinte a kormány a magas deficittel és az élelmiszerárstoppal tüzet akart oltani olajjal, csak hozzáadott az inflációhoz. Önmagában az ársapkák alkalmazása 3-4 százalékkal emelte az inflációt. Ez kalandor gazdaságpolitika volt – fogalmazott. Varga Mihály pénzügyminiszter igyekezett pozitív hangot megütni a Közgazdász-vándorgyűlésen megtartott előadásában, de a Hvg.hu beszámolója szerint ez csak részben sikerült. A tárcavezető elismerte: a költségvetés nem áll jól. A kormány fenn kívánja tartani a fiskális szigort – hangoztatta Varga, és azt ígérte, idén kisebb hiány lesz a tavalyinál (ez utóbbi 6,2 százalékos volt). A fiskális szigor érdekében a kormány kész további lépéseket tenni, szó lehet a különadók emeléséről, mérlegelheti a kormány a kamattámogatott programok felülvizsgálatát, kiadáscsökkentés jöhet a kormányzati szférában, és ha kell, folyamatban lévő projekteket is felfüggesztenek. Utóbbit eddig tagadták, Lázár János építési miniszter csak előkészítési fázisban, vagy az előtt álló beruházásokat fagyasztott be. A miniszter az előtte felszólaló Matolcsy György jegybankelnöknek is odaszúrt. – Az infláció elsőszámú felelőse a monetáris politika – mondta arra reagálva, hogy Matolcsy szerint a kormánynak és a jegybanknak együtt kell dolgoznia az infláció letörésén. A jegybank szerinte jól tette, hogy elkezdte a kamatemelési ciklust, de vitatható, időben kezdte-e. Ám a kamatemelés közben vette az állampapírt, és vette a vállalati kötvényeket. Egyszerre hideget és meleget fújni nem lehet – figyelmeztetett Varga. Még be sem fejeződött a vándorgyűlés nyitó ülése, a forint árfolyama már megroggyant, ahogy az OTP részvényeinek árfolyama is meredeken zuhant.  ",2023-09-21,"matolcsy"
"201","https://hang.hu/gazdasag/matolcsy-gyorgy-beleptunk-a-bizonytalansag-koraba-157757","Matolcsy György: beléptünk a bizonytalanság korába","A fenntarthatóság köré kell szervezni a jövőképet, és ez az új gondolkodás hasonlóan forradalmi, mint a reneszánsz és reformáció szellemi forradalmai voltak. A fenntarthatósági fordulat alapvető motorja az új közgazdaságtan, amely az egyensúlyi növekedés és az életelv alapjaira épül – többek között erről beszélt a Bc4ls.com-nak az MNB elnöke, a hírt a Portfolió vette észre. Matolcsy kiemelte az új közgazdaságtan fontosságát, és rámutatott, hogy a korábbi klasszikus, liberális, és szociális piacgazdasági elméletek már nem érvényesek a jelenlegi kihívásokra. Az új közgazdaságtan az egyensúlyi növekedés és az életelv alapján egyesíti a tudás különböző területeit és az emberi közösségek összekapcsolódását. Mint leszögezte, egyértelműen beléptünk a bizonytalanság korába, minden korábbinál nagyobb hatású változások időszakát éljük, ezért másképp kell viszonyulnunk egymáshoz és a minket körülvevő világhoz. – Századunk kihívásait és megatrendjeit már nem lehet a 20. század gondolkodásával és eszközeivel kezelnünk – vélekedett a jegybankelnök. „Az ipar és a szolgáltatás közötti határok szintén eltűnnek, uralkodóvá válik a körforgásos gazdaság. Mivel az új közgazdaságtani gondolkodást új összefüggések és lefutások jellemzik, ezért minden pillanatban készen kell állni a változásra és önkorrekcióra” – fogalmazott.  ",2023-09-17,"matolcsy"
"202","https://hang.hu/gazdasag/matolcsy-gyorgy-inflacio-arstop-arsapka-deficit-154680","Matolcsy György: Speciális magyar oka van a kiugró hazai inflációnak","Elindult a kamatkörnyezet normalizációja, mostanra beértek a jegybank korábbi monetáris politikai szigorító döntései – mondta Matolcsy György, a Magyar Nemzeti Bank (MNB) elnöke a kamatdöntést követő online sajtótájékoztatón kedden. Hangsúlyozta, hogy az inflációs tető után megindult a dezinfláció, azaz az infláció csökkenése. A korábbi két évben jellemző ikerdeficit után az elmúlt időszakban külső és belső tényezők következtében tartósan és jelentős mértékben javult a hazai pénzügyi piacok stabilitása, nincs a korábbihoz hasonló inflációs nyomás. Hozzátette: valószínűleg még hosszabb ideig nem lesz szó az alapkamat csökkentéséről. Az infláció közellenség, mert egyszerre borítja fel az egyensúlyokat, és emel korlátot a növekedés elé – húzta alá a jegybank elnöke. Továbbra is az első számú célnak nevezte az infláció csökkentését, mert a 24 százalékos mutató továbbra is magas, 10 százalékkal magasabb a régiós átlagnál. A kiugró adatot egyrészt az államháztartási deficit magyarázhatja, az egyensúly elromlása, amit speciális magyar oknak nevezett. Döntően az élelmiszeráraknál és az üzemanyagáraknál jelentkezik az infláció, amit az árstopok is okozhatnak, mert 3-4 százalékkal lett magasabb a 2023 eleji inflációs adat az ársapkák miatt – mondta. Hozzátette, hogy ezek mielőbbi kivezetését javasolják a kormánynak. Kitért arra, hogy az infláció elleni küzdelem 2021 júniusában indult. Amikor az infláció visszatér, veszélybe kerül a növekedés, a felzárkózás, ezért elszántan folytatják a közellenség elleni küzdelmet – fogalmazott. Üdvözölte, hogy a kormány társult az infláció elleni harchoz. Vita van a világban az árstopokról az elnök szerint. Ezek az intézkedések megzavarják a piacgazdasági környezetben az árképzést. Bizonyítottan ott lett magasabb az infláció, ahol alacsony a termelékenység és gyenge a versenyképesség. A mutató elleni küzdelem sikeres eszköze az erős versenyképesség – mondta. Kijelentette: versenyképességi, termelékenységi fordulatra van szükség, ezt a jegybank következetesen hangsúlyozta. Szerinte jó irányba indultak, mindenben segítik a kormányt, mert csak együtt lehetnek sikeresek. Matolcsy György szerint a jövő évi költségvetés erre „jó ígéret”. Virág Barnabás, a jegybank alelnöke arról beszélt, hogy előrejelzéseik szerint az infláció csökkenése tovább gyorsul, év végére a mutató egyszámjegyű lehet. A cél a 3 százalékos közeg elérése. Ehhez 2024-ben is szükséges a szigorú monetáris politika fenntartása, mert az egyre szélesebb körben érezteti a hatását. A tanács megítélése szerint az alapkamat jelenlegi szintjének tartós fenntartása biztosítja az inflációs várakozások horgonyzását és az inflációs cél fenntartható módon történő elérését. A jegybank szerint az infláció csökkenése az év végére pozitív reálkamatot biztosíthat, erre szükség is van az infláció további mérsékléséhez. A pénzpiaci stabilitás kulcsfontosságú az árstabilitás eléréséhez, a jelenlegi környezetben óvatos és fokozatos megközelítést alkalmaznak - ismertette. A jegybank mindent megtesz az infláció letörése érdekében, mert az árstabilitás eléréséig még hosszú az út. A szigorú monetáris kondíciók maradnak - jelezte. Azt mondta, hogy a javuló kockázati megítélés tartós fennmaradása esetén a jegybank folytatja az egynapos tenderek kamatkondícióinak további fokozatos közelítését az alapkamathoz – írja az MTI. A Momentum közleményben reagált a jegybankelnök szavaira. „Örülünk, hogy Matolcsy is megérkezett a Momentum álláspontjára. Legyen mindenki számára egyértelmű: Nem a szankciók és nem a háború felelős az extrém magas magyar inflációért, hanem a kormány hibás és inkompetens gazdaságpolitikája” – írta Bedő Dávid. A monetáris tanács keddi döntésével 13,0 százalékon tartotta az alapkamatot, a kamatfolyosót azonban tovább szűkítette, a felső szélét 20,5 százalékról 100 bázisponttal, 19,5 százalékra csökkentette. A kamatfolyosó alsó szélét változatlanul 12,5 százalékon hagyta a testület. Az egynapos betéti gyorstenderek és devizacsere-tenderek esetében a korábbiaknál 100 bázisponttal alacsonyabb kamatszint alkalmazását tartja indokoltnak – olvasható az MNB közleményében. Arról is döntöttek, hogy a kötelező tartalék választható részére fizetett kamatot 100 bázisponttal, 18 százalékról 17 százalékra csökkentik szerdai hatállyal.    ",2023-05-23,"matolcsy"
"203","https://hang.hu/gazdasag/talalkozott-varga-mihaly-es-matolcsy-gyorgy-154593","Találkozott Varga Mihály és Matolcsy György","– Szakmai egyeztetés keretében ismét találkozott Varga Mihály pénzügyminiszter és Matolcsy György jegybankelnök – számolt be róla a Pénzügyminisztérium közleménye pénteken. Mint írták, a megbeszélés egyik témája a jövő évi költségvetés volt, amellyel háborús időkben is garantálható Magyarország biztonsága, a családok, a nyugdíjasok, a munkahelyek és a rezsicsökkentés védelme. A felek egyetértettek abban, hogy fegyelmezett gazdálkodással, a költségvetési hiány és az államadósság csökkentésével a magyar gazdaság jövőre visszatérhet a magas ütemű növekedési pályára. A kormány ennek megfelelően a jövő évi költségvetéssel 3 százalék alá csökkenti a hiányt és 67 százalék alá az államadósság bruttó hazai termékhez viszonyított arányát, miközben 4 százalék körüli gazdasági növekedéssel számol. A kormány és a jegybank közös célja, hogy még idén egyszámjegyűre csökkentse az inflációt, mérsékelje a kamatokat, a magyar gazdaságot pedig megvédje a recessziótól. A közlemény azzal zárult: a gazdaságirányítás két fő ágának vezetői legutóbb áprilisban folytattak személyes egyeztetést, akkor megegyeztek abban, hogy a stratégiai kérdésekben ezentúl is rendszeres személyes megbeszéléseket folytatnak. Ezt a szándékukat most is megerősítették.  ",2023-05-19,"matolcsy"
"204","https://hang.hu/gazdasag/leult-egyeztetni-varga-mihaly-es-matolcsy-gyorgy-153676","Leült egyeztetni Varga Mihály és Matolcsy György","Szakmai egyeztetés keretében találkozott Matolcsy György jegybankelnök és Varga Mihály pénzügyminiszter csütörtök reggel – ezt a Pénzügyminisztérium közölte a kormány oldalán. Mint írták, a megbeszélésen áttekintették a magyar gazdaság aktuális helyzetét és a hazai gazdaságpolitika legfontosabb feladatait. A közlemény szerint az elmúlt évtized gazdaságpolitikájának és a gazdasági ágak együttműködésének köszönhetően Magyarország sikerrel kezelte a covid-járvány okozta válságot. A mostani háborús és szankciós válság megoldásában is kulcsfontosságú a fiskális és monetáris politika további szoros együttműködése. A közös munka hozzájárul ahhoz, hogy letörjük az inflációt, mérsékeljük a kamatokat, tovább csökkentsük a hiányt és az államadósságot, és visszatérjünk az egyensúlyi növekedéshez. A rövid tájékoztatás azzal zárul, hogy a felek megegyeztek abban, hogy a stratégiai kérdésekben ezentúl rendszeres személyes egyeztetéseket folytatnak. Arról ugyanakkor a közleményben nem esik szó, hogy milyen viták voltak akárcsak az elmúlt hónapban is Matolcsy György és a kormány között. A jegybankelnök ugyanis az utóbbi időben élesen kritizálta a kabinet gazdaságpolitikáját. Tavaly decemberben a gazdasági bizottság ülésén többek között arról beszélt, hogy pénzügyi szempontból Magyarország a világ negyedik-ötödik legsérülékenyebb országa, és azt jósolta, hogy idén az infláció 15–18 százalék lesz (ennél jóval több, 25 százalék körüli lett az év első három hónapjában), ráadásul a kormány narratívájával szemben ezt nem szankciós, vagy háborús inflációnak nevezte, hiszen még 2021 nyarán indult növekedésnek az energiaárak miatt.  
            A jegybank elnök erről az Országgyűlés gazdasági bizottságának ülésén beszélt.         De idén márciusban is beszólt a kormánynak Matolcsy az MNB beszámolójának ismertetésekor. Nagyon fájónak nevezte, hogy elmaradt az oktatás, a felsőoktatás, az egészségügy és a szolgáltatások reformja, hiszen ezek a minőségi fordulat részei lehetnének. Sőt, kijelentette, hogy az Orbán-kormány már a háború, a szankciók és az EU-val való csatározások előtt rossz irányba  tartó gazdaságpolitikai fordulatot hajtott végre. Úgy látja, hogy 2021-ben tévesztettek utat, és egyelőre nem látja, hogy letérnének róla. Ezzel kapcsolatban hangsúlyozta, hogy a költségvetési hiányt szerinte nem kellett volna elereszteni, ami már közvetlenül Varga Mihálynak szánt vágás volt.  Matolcsy könyvének március végi bemutatóján is ostorozta a kormány gazdaságpolitikáját, szerinte hazánk letért az egyensúlyi növekedés pályájáról, elakadt a reformfolyamat, és nincsenek elénk kitűzött, mérhető célok sem.     ",2023-04-13,"matolcsy"
"205","https://hang.hu/gazdasag/matolcsy-gyorgy-elakadt-magyarorszag-felzarkozasa-2021-ben-153152","Matolcsy György: elakadt Magyarország felzárkózása 2021-ben","Megint letért Magyarország az egyensúlyi növekedés pályájáról, elakadt a reformfolyamat, és nincsenek elénk kitűzött, mérhető célok sem – jelentette ki Matolcsy György, a Magyar Nemzeti Bank elnöke új könyvének bemutatóján, amelyről a Növekedés.hu számolt be.  A jegybankelnök új könyvében a 2002-2008 között, a Heti Válaszban megjelent írásait foglalta össze, és a könyvben szerepel egy úgynevezett palackposta is, amely következtetéseket von le az elmúlt 20 év és a cikkek alapján a siker receptjéről és a kudarcok elkerüléséről. Vissza kellene térni a reformokhoz, mert letért az egyensúlyi növekedési pályáról Magyarország, és elakadt a felzárkózási folyamat. Magyarország valódi erősségeire kell építeni a sikeres gazdaságpolitikát, ilyen az egészségipar, a tudás, az oktatás, a tehetség, a víz, és az élelmiszeripar – fogalmazott a jegybankelnök. Szerinte „mindenki hibázhat, sosem késő korrigálni”.  Matolcsy György beszédében kiemelte, hogy 2010-ben újranyílt a pálya hazánk felzárkózása előtt, ám „2021-22-23-ban mintha bezárulna a magyar gazdasági felzárkózás útja”. Ezt azonban nem szabad hagyni, a magyar sikert keresik továbbra is. A siker receptjét szerinte mindig is az egyensúlyi politika jelentette, most azonban Magyarország megint letért az egyensúlyi növekedés útjáról. – Öt év reformja hozott öt év felzárkózást, de elmaradt az új reform, és azzal fenyeget, hogy lassul a felzárkózás – tette hozzá. Adattal is igazolt a felzárkózás elakadását: 2021-ben az uniós átlag 76 százalékáról visszaestünk 75 százalékra.  – 2021-ben gazdaságpolitikai hibák következtek be, egy ködbe burkolódzó gazdaságpolitikát találunk – vélekedett az elnök. Mint mondta, jövőkép nélkül eddig még senkinek sem sikerült a felzárkózás, ezért mérhető célokból és ahhoz rendelt időpontokból álló jövőképre van szükség. Szerinte az nem mérhető cél, hogy Európa első öt országába kerüljünk, márpedig csak az a célkitűzés teljesülhet, ami mérhető. Úgy látja, bezáródni látszik az az út, hogy 2030-a utolérjük az uniós átlagot. – Ha nem indul újra a reformpolitika, akkor nem tudunk visszatérni a felzárkózás útjára – húzta alá. A jó célok között említette például az energiafüggetlenséget, amely már a 2009-es programban is szerepelt. Magyarország Európa vezető egészségügyi központja lehet, és a gyógyászati iparban a vízre is lehet építeni – tette hozzá. Kiemelte: az az ország nyer, amely az erősségeire támaszkodik, és nem hagyja, hogy mások mondják meg, mi a jó neki. Mint arról korábban lapunk is írt, a jegybankelnök az utóbbi időben azzal hívta fel magára a figyelmet, hogy nyíltan elkezdte kritizálni a kormány gazdaságpolitikáját.  ",2023-03-23,"matolcsy"
"206","https://hang.hu/gazdasag/a-jegybank-mar-vizsgalodik-a-ksh-adatszivargasa-miatt-152251","A jegybank már vizsgálódik a KSH adatszivárgása miatt","Zajlik az adatgyűjtés a Központi Statisztikai Hivataltól korábban kiszivárgott adatok ügyében – ezt Matolcsy György jegybankelnök közölte az MSZP-s Tóth Bertalan kérdésére. Ahogyan arról lapunk is beszámolt korábban, meglepő eset történt a statisztikai hivatalnál. A KSH hivatalos tájékoztatási naptárában ugyanis február 6-ra, hétfőre volt beírva a kiskereskedelmi adatok közlése. Csakhogy, a kormányközeli Makronóm Intézet már az előző hét végén, szombaton elküldte az adatok alapján készült elemzését a Portfoliónak – igaz, később embargósnak nyilvánították –, ami egyértelmű bizonyítéka annak, hogy a statisztikai jelentés valahogy kiszivárgott. Vagy a KSH-tól, vagy valamely kormányzati szervtől. A szocialista párt szerint „ilyen szintű kiszivárgás példátlan a magyar statisztika történelmében”. Felvetették, hogy felmerülhet a hivatali visszaélés bűntette, valamint bennfentes információ jogosulatlan közzétételének vétsége is. Sőt, amennyiben a Makronóm jelentései pénzpiacon tevékenykedő szereplőkhöz is hozzájutottak, úgy a bennfentes kereskedelem bűntette. Az MSZP Polt Péter legfőbb ügyész válaszát még várja az ügyben. Az adatszivárgás miatt a párbeszédes Mellár Tamás – aki maga is volt a KSH elnöke – már feljelentést is tett. A közgazdász a lapunknak adott interjúban beszélt arról, hogy a laikusnak talán nem különösebben érdekes, hogy a hivatalos közzétételi idő előtt kiszivárognak gazdasági döntéseket befolyásoló adatok, valójában azonban elképesztően súlyos szabályszegésről van szó, hiszen egy piaci szereplő jutott a hivatalos adatközlés előtt akár a piacot is megmozgató információkhoz. Azok birtokában a többi gazdasági szereplővel szemben jogosulatlan előnyhöz juthatott, illetve amelyek felhasználásával akár milliárdos hasznot is realizálhat. – Az ilyen cselekmény minden kultúrországban büntetendő – fogalmazott.  
            Tisztázni kell, mely állami szervezettől szivároghattak ki idő előtt statisztikai adatok a Makronóm Intézethez. A súlyos szabálytalanság annak lehetőségét is felveti, hogy aki korábban jutott az adatokhoz, jogtalan előnyt élvez a versenytársakkal szemben – mondta a KSH volt elnöke.            ",2023-02-20,"matolcsy"
"207","https://hang.hu/gazdasag/matolcsy-visszadobta-a-labdat-a-kormanynak-150595","Matolcsy visszadobta a labdát a kormánynak","Újabb részletek derültek ki Matolcsy György jegybankelnöknek az Országgyűlés Gazdasági Bizottsága előtt mondott, a kormány gazdaságpolitikáját keményen bíráló beszédének hátteréről. A 24.hu MNB belső köreiből származó információi szerint Matolcsy azért mondta a bíráló szavakat, „hogy máskor ne kelljen”. Különös ízt ad az elhangzottaknak, hogy nem egy, a bizottsági szereplésre készült anyagot hallottak az ülésen, hanem egy kifejezetten jegybanki belső használatra, az elnöknek szánt elemzést.  
            Matolcsy Györgynek igaza van. Bajban van az ország, mégpedig elsősorban a belső döntések miatt, ezért gazdaságpolitikai fordulatra lenne szükség. Olyan fordulatra, amihez a szándékot és a képességet sem látni az ország teljhatalmú urában.         A miértre pedig az a válasz, hogy beszédében Matolcsy vissza akarta dobni a labdát a kormánynak, mert az utóbbi időben a kabinet retorikájában egyre inkább a jegybankra akarta hárítani a felelősséget a forint tavaly őszi brutális gyengülése miatt. Matolcsy bizottsági ülésen elhangzott szavait Surányi György korábbi jegybankelnök is bírálta, mondván, a monetáris politikáért felelős intézmény élén felelőtlenség arról beszélni, hogy az általuk is felügyelt magyar gazdaság mennyire sérülékeny állapotban van, mert ez – még ha jelentős is a valóságtartalma – nagyon rossz üzenet a piac felé, tovább gyengíti az MNB hitelességét.  ",2023-01-09,"matolcsy"
"208","https://hang.hu/gazdasag/elemzok-25-27-szazalek-korul-tetozhet-az-inflacio-2023-elso-negyedeben-149845","Jövőre sem reménykedhetünk az árak csökkenésében, csak a lassabb emelkedésben","Alig másfél héttel azt követően, hogy Matolcsy György, a Magyar Nemzeti Bank (MNB) elnöke nagyon súlyos aggályokat fogalmazott meg a kormány gazdaságpolitikáját illetően, az MNB már az elemzések szintjén is él a kritika eszközével. Ennek legfrissebb példája, hogy Balatoni András, a jegybank igazgatója az MNB blogján tette közzé helyzetértékelését, amely szerint az árbefagyasztások tartós fennmaradása az inflációt növelő hatásokat erősíti, amelyek nagysága 2022 végéhez közeledve már elérhette a 3-4 százalékpontot. Mint felhívta rá a figyelmet, Magyarországon a legszélesebb azon termékek köre az EU országaiban, ahol a 2022. novemberi adatok alapján ársapka-intézkedés volt hatályban. Ám az árstopok széles körű alkalmazása mellett is a magyar harmonizált fogyasztóiár-index adat lett a legmagasabb az unióban novemberben és az élelmiszerek esetében nemzetközi összevetésben is kiugróan magas áremelkedés történt.  Megjegyezte, hazánk esetében az élelmiszerekre kivetett ársapkák a teljes fogyasztói kosár 2,4 százalékára vonatkoznak. Az árstopoknak volt egy közvetlen hatása, ami az adott élelmiszer árának rögzítésén keresztül mérsékelte az inflációt. Az ársapkák fennmaradásával – mutatott rá az MNB igazgatója – azonban szinte azonnal életbe lépnek olyan piaci mechanizmusok, amelyek más termékek árának emelkedéséhez vezetnek. Mivel az élelmiszerek súlya a kosáron belül mintegy 20 százalék, ezért a kereskedők számára rendkívül nagy tér nyílt az alkalmazkodásra. Balatoni András mindezzel kapcsolatban kiemelte, hogy „az élelmiszer-árstopok nem mérsékelték a helyettesítő termékek inflációját”, „a rögzített árú termékek esetében elmaradt áremelkedéseket a kereskedők teljes egészében áthárították más termékekre”. A jegybank igazgatója szerint összességében az árbefagyasztások közvetlen inflációt csökkentő hatása csak rövid távon volt domináns, míg tartós fennmaradásukkal az inflációt növelő alkalmazkodási hatások egyre erősebbé váltak.  Balatoni András eszmefuttatása mellett a jegybank a napokban publikált egy másik elemzést is az élelmiszerek és üzemanyagok inflációjáról, az ársapkák közvetlen és közvetett következményeiről. Az MNB kiemelte, hogy a magyar élelmiszer-infláció a legmagasabb az Európai Unióban, az ársapkák csak a közvetlenül érintett termékek árát fixálták, a helyettesítő termékeknél jelentős áremelkedés történt, illetve hogy az árnövekedés kifejezetten erőteljes a hazai előállítású feldolgozott élelmiszereknél az alacsony termelékenység és a verseny hiánya miatt. Megjegyezték továbbá, hogy az importárakba az árfolyamleértékelődés hatása gyorsan beépült.  Az MNB, valamint annak igazgatójának megállapításai kapcsán elemzőket kérdeztünk arról, miként értékelik az észervételeket, illetve hogy milyen további inflációs folyamatokra számítanak. – Kifejezetten érdekes, hogy míg eddig a jegybank elsősorban az árszabályozások inflációra gyakorolt fékező hatását igyekezett kiemelni, most a negatív hatások kerültek az elemzés középpontjába. A mostani tanulmány módszertanát nem ismerjük, de az abban rögzítettek többé-kevésbé megfelelnek a független piaci elemzők azon véleményének, miszerint az ársapkák rendszere összességében nem csökkenti, hanem növeli az inflációt – fejtette ki lapunknak Virovácz Péter, az ING Bank vezető elemzője.   Virovácz Péter szerint az MNB-től ugyan figyelemreméltó azt olvasni, hogy az ársapkák 3-4 százalékponttal járulnak hozzá a pénzromlás üteméhez, de ez a számítás nem lepte meg az elemzőket. Mint rámutatott, a hatósági árak önmagukban is érzékelhető hatást váltottak volna ki az inflációra nézvést, ám az élelmiszerágazatot más sokkszerű hatás is érte. Ezek között említette az energia és a munkaerő árának drasztikus emelkedését, valamint a kiskereskedelmet érintő különadót. Mindezeket nem nyelték be a kereskedők, helyette a fogyasztókra terhelték a plusz költségeket.     
            Róna Péter szerint a kormány teljes egészében a jegybankra akarja hárítani az inflációért való felelősséget. A szakértők úgy vélik: vissza kellene fogni a kiadásokat.         Az ING Bank elemzője szerint az üzemanyagok árkorlátozásának megszüntetése várhatóan 2 százalékpont körüli infláció-növekedést fog eredményezni a decemberi és januári inflációban, a csúcspont pedig 2023 első negyedévében várható 25-26 százalékos éves összevetésű pénzromlási ütemmel. A nyár folyamán még hasonlóan magasan maradhat az infláció, mérséklődésre pedig a jövő év második felében lehet számítani. – Ez sem jelent majd csökkenő árakat, hanem csak azt, hogy lassabb ütemben fognak emelkedni az árcédulákon szereplő számok és egyes termékek esetében talán eljöhet a stagnálás – tette hozzá a szakértő.   Az üzemanyag-ársapka eltörlése kapcsán az elemző kitért arra is, hogy jelentős fogyasztáscsökkenés várható, illetve aki nem tudja letenni, vagy kevesebbet használni gépjárművét, az más téren lesz kénytelen visszafogni fogyasztását. Mindez pedig – inflációs szempontból legalábbis – kedvező fejlemény, hiszen a fogyasztás csökkenésével mérséklődhet az általános árnövekedés üteme.    Az egyes élelmiszerekre kivetett ársapka esetleges majdani kivezetése kapcsán Virovácz Péter szerint sokkal nehezebb jóslatokba bocsátkozni. Ugyanis nem mindegy, hogy kényszerből, vagy kedvező piaci folyamatok közepette fog ez megtörténni. Ha az üzemanyagok esetében is látott áruhiány miatt kell megszüntetni az árkorlátozást, akkor jelentősebb árnövekedés sem zárható ki, azonban, ha jól alakulnak a világpiaci folyamatok és a fogyasztás is csökkenésnek indul, akkor komolyabb piaci megrázkódtatástól, illetve az infláció fellendülésétől sem kell tartani. Megjegyezte ugyanakkor, hogy az élelmiszer-ársapkák kivezetése esetén egyébként csekélyebb inflációs hatással számolhatunk, hiszen a szóban forgó termékek – tojás, csirkemell, -farhát, tej – jóval kisebb részt képviselnek a fogyasztói kosárból, mint az üzemanyag, amelynek részesedése 6 százalékos.   
            A helyzet kísértetiesen emlékeztet a kommunista időkre, amikor az ország vezetői azt ismételgették, hogy a világgazdasági válság hozzánk nem gyűrűzik be – mondta.         Németh Dávid, a K&H Bank vezető elemzője szerint hosszabb ideje egyértelmű, hogy az ársapkával ellátott élelmiszereken keletkezett veszteséget a kereskedők szétterítik más termékekre, ami fűti az inflációt. Az MNB-elemzés megállapításai tehát nem okoztak meglepetést az elemzőkben. Megjegyezte ugyanakkor, hogy az üzemanyagokra kivetett ársapka valóban fékezte az inflációt, hiszen sem a dízel, sem a benzin nem váltható ki más termékkel. Így az árkorlátozás kivezetése jelentősebben hozzájárul a decemberi és kisebb részt a januári inflációhoz  Az elemző arra számít, hogy az infláció jövő év elején fog tetőzni valahol 26-27 százalék közelében, ezt követően már erős lesz a bázishatás, vagyis az egy évvel korábbi, már akkor is magas és felívelő infláció miatt fogunk mérséklődő számokat látni. Németh Dávid a mezőgazdaságból és az élelmiszeriparból érkező jelzések alapján arra számít, hogy az élelmiszerek drágulása a jövőben is velünk marad. Emellett az infláció alakulása szempontjából fontos kérdés az is, hogy a kormány meddig tudja, illetve akarja fenntartani a rezsicsökkentés megmaradt eszközeit.  – A víz- és csatornadíjak továbbra is be vannak fagyasztva, a közműhálózatok karbantartására, fejlesztésére a rezsicsökkentés bevezetése óta nem sok pénzt fordíthattak a szolgáltatók egyik ágazatban sem. Az infrastruktúra állapota tehát az elmúlt közel tíz évben valószínűleg romlott, miközben a munkadíjak emelkedtek. Mindinkább kérdéses tehát, hogy a mostani rendszer fenntartható-e és ha igen, meddig – fogalmazott a K&H Bank elemzője.   ",2022-12-20,"matolcsy"
"209","https://hang.hu/gazdasag/jo-esetben-januarban-tetozhet-a-mar-most-is-rekordmagas-inflacio-149430","Jó esetben januárban tetőzhet a már most is rekordmagas infláció","Jó esetben januárban tetőzhet az infláció, 25-26 százalékon – mondta a Magyar Hangnak az ING vezető elemzője. Virovácz Péter szerint a benzinárstop eltörlése két százalékkal dobhatja meg az inflációs mutatót ahhoz képest, mint ha fennmaradt volna a rögzített ár. A szakértők egyetértenek abban, hogy csupán jegybanki eszközökkel nem kezelhető az infláció, a költségvetési kiadások csökkentésére lenne szükség – Róna Péter közgazdász viszont úgy látja: a kormány a jegybankra hárítaná az inflációs sokk teljes felelősségét. Erre utal szerinte, hogy a kormány csütörtök esti rendeletével „kiiktatta” a költségvetés elfogadásának folyamatából a Költségvetési Tanácsot. A Központi Statisztikai Hivatal (KSH) novemberre 22,5 százalékos inflációt jelzett, ami huszonhat éves hazai rekord, és a legmagasabb is lehet az Európai Unióban. Ráadásul ebben az adatban a benzinársapka megszüntetése még nem is éreztette hatását. A hírre a forint is gyengülésbe kezdett: csütörtök reggeli nyolc óra előtti 410-es árfolyamhoz képest tíz után már 415 felett volt az euróárfolyam. A forint október vége óta nem volt ennyire gyenge. A helyzetet nehezítik a Magyar Nemzeti Bank és a kormány közötti konfliktusok is. A szakértők egyetértenek abban, hogy a Magyarországot érő inflációs sokkot pusztán a monetáris politika eszközeivel nem lehet kezelni:  – Azzal, hogy ilyen az élelmiszeráremelkedés és mennek fel a nyersanyagárak, a jegybank nem tud mit kezdeni. Az inflációs sokk jelentős része sajnos a monetáris politika hatókörén kívül van – mondta Virovácz Péter arról, hogy mennyiben tudna hozzájárulnia jegybank a kérdés kezeléséhez. – A jelenlegi helyzetet egy dologgal lehet érdemben kezelni, a gazdaság hűtésével. Ehhez arra lenne szükség, hogy minden szereplő, a jegybank és a kormány is ebbe az irányba haladojon – véli a szakértő. Virovácz szerint ehhez akár azt is el kellene fogadni, hogy a magyar gazdaság recesszióba süllyed: – Vissza kell fogni a fogyasztást és a beruházást. Addig, amíg a gazdaságpolitika ösztönzi a beruházásokat, amíg pörgetjük a gazdaságot, hitelprogramokat hozunk létre, sapkázzuk a kamatokat, célzottan támogatjuk a gazdasági szereplőket, ellene dolgozunk azoknak a piaci törvényszerűségeknek, amelyek az inflációt fékeznék. Az inflációnak egy természetes ellensége van, a gazdasági visszaesés, de ennek politikai ára van – mondta Virovácz Péter. Róna Péter úgy értelmezi a kormány lépéseit, hogy a kormány az infláció kezelésének teljes felelősségét a jegybankra hárítaná. Egy csütörtök este kiadott veszélyhelyzeti kormányendelet szerint a kormánynak nem kell az Országgyűlés elé vinni a 2023-as költségvetést, szinte bármikor változtathat a költségvetésen. A rendelet szerint „nem kell alkalmazni az államháztartási törvénynek a központi költségvetés előkészítésére, szerkezetére, tartalmára vonatkozó rendelkezéseit”. 
            A jegybank elnök erről az Országgyűlés gazdasági bizottságának ülésén beszélt.         Róna Péter szerint ezzel a lépéssel a kormánynak az lehet a célja, hogy kiiktassa a folyamatból a Költségvetési Tanácsot, amelynek a jóváhagyása szükséges a költségvetés elfogadásához, azt megfontolásra visszaküldheti az Országgyűlésnek. A Költségvetési Tanácsnak pedig tagja Matolcsy György jegybankelnök is, aki ilyen módon befolyást tudna gyakorolni a költségvetési politikára, így a költségvetési hiány csökkentésére, a kiadások visszafogására ösztökélhette volna a kormányt. Róna Péter szerint ez annak a jele, hogy a kormány az infláció kezelésének teljes felelősségét a jegybankra hárítaná – szerinte ez lehet az oka a Magyar Nemzeti Bank és a kormány közötti konfliktusnak, amely a napokban odáig eszkalálódott, hogy Matolcsy György súlyos kritikákat fogalmazott meg a kormány gazdaságpolitikájával kapcsolatban. A jegybank ugyanakkor önmagában Róna Péter szerint sem lehet képes arra, hogy visszafogja az inflációt.  – Az az elképzelés, hogy kizárólag a monetáris politika lenne felelős a pénz értékőrzéséért, valójában tévedés, mert az inflációs folyamatokat a költségvetés és az államháztartás is jelentősen befolyásolja. Ahhoz hogy ebből a veszélyes helyzetből kikerüljünk, sürgősen együttműködésre lenne szükség a fiskális és a monetáris politika között – mondta a Magyar Hangnak a közgazdász, aki szerint arra lenne szükség, hogy a szereplők együttműködve kidolgozzanak egy tervet arról, hogy mit vállal a monetáris politika, és mit vállal a költségvetés az infláció visszaszorítása érdekében. Úgy véli: a költségvetésnek az egyensúly irányába mutató lépéseket kellene tennie, lemondva olyan költséges beruházásokról, amelyektől nem várható kézzelfogható bevétel, mint például a Budapest-Belgrád vasútvonal fejlesztése. Szerinte hosszú távú beruházásokra sincs szükség ebben a helyzetben. Véleménye szerint az ársapkákat is el kellene törölni, és helyette célzottan kellene támogatni a rászorulókat. Arra már a kormány is utalt, hogy a benzinárstop eltörlése növelni fogja az inflációt. – Ha másfél hónapon át a jelenlegi szinten marad az üzemanyagár, az két százalékkal dobja meg az inflációs mutatót ahhoz képest, mintha fennmaradt volna a benzinárstop – mondta az előrejelzésekről a a Magyar Hangnak Virovácz Péter. Az ING vezető elemzője szerint a benzinárstop eltörlésének hatása két hónapon keresztül gyűrűzik majd be, kétharmada a decemberi, teljes egésze pedig a januári inflációs adatban jelenik majd meg. A benzin piaci ára elmondása szerint akár hetek alatt 10-50 forintot mozoghat felfelé vagy lefelé, ez befolyásolhatja a fenti előrejelzést. Ez a forintárfolyam és az olajár ingadozásának hatása, ami manapság igen sokat ugrál. Nagyságrendileg így a benzinárstop kivezetésének hatására 1,5-2,5 százalék között emelkedhet az infláció. A forint árfolyamának mostani gyengüléséről viszont azt mondta: az átmeneti lehet, és csak tartós, 5 százalék körüli árfolyamgyengülésnek lenne érdemi hatása az inflációra, és ez a hatás is 3-6 hónapos időtávban jelentkezne. 
            Matolcsy Györgynek igaza van. Bajban van az ország, mégpedig elsősorban a belső döntések miatt, ezért gazdaságpolitikai fordulatra lenne szükség. Olyan fordulatra, amihez a szándékot és a képességet sem látni az ország teljhatalmú urában.         Az infláció Virovácz elmondása szerint jó esetben januárban, rosszabb esetben március-áprilisban tetőzhet Magyarországon, de nagy valószínűséggel az első negyedévben éri el tetőpontját, és 25-26 százalékra mehet fel. Róna Péter nem bocsátkozott konkrét jóslatokba, szerinte az infláció alakulását nagyon nehéz előre jelezni, részben külső tényezők, részben a belföldi helyzet  – többek között a költségvetés és a monetáris politika között fokozódó ellentét és az ársapkák – miatt. A közgazdász elhúzódó, magas inflációt tart valószínűnek. – 17 -18 százalékos infláció várható jövőre a jelenlegi körülmények alapján, és nem látom, hogy 2024-ben ez miért kezdene el csökkenni – mondta a Magyar Hangnak.  A magyar infáció az Európai Unió élmezőnyében van, különösen az élelmiszerinfláció területén, amelyhez a szakértő elmondása szerint sok tényező járul hozzá, amelyek közül csak az egyik a magas élelmiszerimport és a forint gyengülése - Az okok közé tartozik az aszály is: idén az elmúlt évtizedek egyik legrosszabb mezőgazdasági teljesítményét látjuk, a második negyedévben harmadával esett vissza a mezőgazdasági termelés. Az ágazat hatékonysága sem jó, összehasonlítva nyugati, vagy akár más kelet-közép-európai országokkal több energia, emberi erőforrás és tőke kell egységnyi termeléshez, és manapság ezek mind drágák – magyarázta lapunknak Virovácz Péter. Hozzátette: a kiskereskedők a különadókat egyre inkább áthárították a fogyasztókra, ez is hozzáadódott az élelmiszerár emelkedéséhez.        ",2022-12-09,"matolcsy"
"210","https://hang.hu/gazdasag/matolcsy-valsagkozeli-allapotban-van-a-magyar-gazdasag-149259","Matolcsy: Magyarország a világ negyedik-ötödik legsérülékenyebb országa","Az Országgyűlés gazdasági bizottságának délelőtt 10 órakor kezdődött ülésén Matolcsy György jegybankelnök ismertette a Magyar Nemzeti Bank 2021. évről szóló üzleti jelentését és beszámolóját – írja az RTL. Ennek során a jegybank első számú vezetője szokatlan őszinteséggel arról beszélt, „szembe kell néznünk azzal, hogy a magyar gazdaság válságközeli helyzetben van.” Az ülésről beszámolt az azon jelenlévő Tordai Bence, a Párbeszéd társelnöke is. Mint írta, „Matolcsy György megsemmisítő kritikáját adta az Orbán-kormánynak!”. – Csak néhány idézet a jegybankelnöktől: „Magyarország válságközeli helyzetben van”, „a világ negyedik-ötödik legsérülékenyebb országa”, az EU-ban „hátulról a 4. termelékenységi szint”, „a második legmagasabb az ikerdeficit Románia után; jövőre a legmagasabb lesz – ez az a szint, amit ellenzékben elítéltünk”, „jövőre 15-18% lesz az infláció”. Ennek okai az energiaár-robbanás és az élelmiszer-infláció, utóbbi főként azért, mert „az Unióban Magyarországon a második legalacsonyabb a mezőgazdaság termelékenysége Bulgária után” – ismertette Tordai az elhangzottakat. Hozzátette: az infláció pedig Matolcsy szerint nem „szankciós” vagy „háborús”, mert 2021 nyarától szökött fel az energiaárak miatt. Sőt, a jegybank vezetője arról is beszélt: „bajban vagyunk, sok szempontból saját döntéseink miatt vagyunk bajban”, „megbomlott a kormány és a jegybank gazdaságpolitikai összhangja – ez sokba kerül”. Matolcsy azt is mondta, „helytelen a kormány válságkezelési stratégiája”, „az ársapkák 3-4%-os inflációs többletet okoznak, azonnal ki kell vezetni ezeket”, „Magyarország az egyetlen ország, amely több benzint és gázolajat fogyaszt, mint az energiaválság előtt”. Ezeken felül az MNB vezetője azt is mondta, „2010 után nem hoztuk meg a jó döntéseket, 2021 után rossz döntéseket hozott a kormány”, előbbiek közé értve az energiahatékonysági beruházások elmaradását és a mezőgazdaság klímaválságra való felkészítésének hiányát. Úgy számolnak a jegybankban, hogy a teljes energiahatékonysági fordulatra 20 ezer milliárd forintot kellene költeni: „Az energiahatékonyság a kiút legfontosabb eleme.”  ",2022-12-05,"matolcsy"
"211","https://hang.hu/gazdasag/rona-peter-az-mnb-vesztesege-miatt-nagyon-elszallhat-a-deficit-megszoritasok-nelkul-nem-fog-menni-148235","Róna Péter: az MNB vesztesége miatt nagyon elszállhat a deficit, megszorítások nélkül nem fog menni","Az MNB csak az első félévben 200 milliárd forintos veszteséget termelt, ami az év végéig várhatóan tovább nő. A hiányt az államnak kell pótolnia. Róna Péter közgazdász szerint ha nem jön be a jogszabályokkal való zsonglőrködés – amire igen nagy az esély –, akkor egy összegben, haladék nélkül. Ami megszorítások nélkül aligha fog menni. A maastrichti kritériumok 2023-tól ismét érvényesek lesznek az Európai Unió országaiban, miután annak koronavírus-járvány miatti hároméves felfüggesztése véget ér. A szabályrendszer egyebek között rögzíti, hogy a tagállamoknak nem lehet nagyobb a költségvetési hiányuk a GDP három százalékánál. A parlament által nyáron elfogadott büdzsében ugyanakkor eleve 3,5 százalékos hiány szerepel, de ezen a nem túl rózsás előirányzaton is ronthat az a több száz milliárd forintra becsülhető tétel, amely a Magyar Nemzeti Banknál keletkezett veszteség lesz, és amelyet az államnak kell kipótolnia. Elemzői várakozások szerint az Európai Bizottság (EB) jövőre még kevésbé lesz szigorú az elszálló energiaárak és az infláció miatt – több tagország hiánycélja is meghaladja a maastrichti kritériumot –, ám a nemzeti bank veszteségének kötelező rendezése már olyannyira növelné a deficitet, amely felett már nem hunynának szemet Brüsszelben. Ezért most a magyar kormány igyekszik „kimozogni”, hogy a túlzottdeficit-eljárás lehetősége egyáltalán felmerüljön. 
            Egy új törvénytervezet a jegybanki nyereség elosztásán is változtatna: a felét be kell fizetni a költségvetésbe.         A „megoldást” a jegybanktörvény módosítása tartalmazza, amelyet nemrég terjesztett elő a Pénzügyminisztérium. A Bank360.hu által kiszúrt tervezet Matolcsy György MNB-elnök fizetésemelésén és az adósságfék-szabályokon kívül tartalmazza azt is, hogy az állam kevésbé szigorú feltételek között lenne köteles rendezni a jegybanki mínuszt. Az eddigiek szerint – összhangban az uniós jogszabályokkal és az Európai Központi Bank (EKB) elvárásaival – a jegybanknál keletkezett éves veszteséget annak megállapítása után nyolc napon belül kell kiegyenlítenie az államnak. Ezt a szabályt most úgy enyhítené saját maga számára a kormány, hogy amennyiben a tárgyév végére az MNB saját tőkéjének összege a jegyzett tőke alá csökken, akkor a különbözetet a központi költségvetés 5 éven belül, évente egyenlő részletben fizeti ki a jegybanknak. (Ha idő közben az a szerencsés helyzet állna elő, hogy a jegybank veszteség helyett nyereséget termelne, a még fennálló összes térítési kötelezettsége megszűnik a költségvetésnek. Ha tehát a jegybank nyereséges évekkel ledolgozza a mínuszát, akkor a kormánynak már nem kell fizetni.) Arról, hogy miért van égetően nagy szükség erre az intézkedésre, a számok árulkodnak. A jegybank jelentése alapján a Portfólió.hu készített elemzést, amelyben kiemelik, 2021-ben 57 milliárdos volt a veszteség, ami az azt megelőző tíz év egyik legrosszabb eredménye, ám az idei év első fél évében ezt is sikerült sokszorosan túlszárnyalni, az MNB eredménye ugyanis több mint 200 milliárd forintos mínuszt mutatott. A komoly veszteség automatikusan következik az utóbbi évek intenzív kamatemeléséből és mérlegbővítéséből, a magasabb kamat egyértelműen romló eredményt jelent a jegybank szempontjából. (Csak a kamateredményen majdnem 300 milliárd forintos vesztesége volt a jegybanknak, ezt valamelyest ellensúlyozta a forintátváltásból származó nyereség.) Nagy kérdés most az, hogy az Európai Központi Bank szemet huny-e a kormány próbálkozása felett. Róna Péter közgazdász, az Oxfordi egyetem tanára a Magyar Hangnak arra hívta fel a figyelmet, hogy az EKB két fő feladata az eurózóna, valamint az EU országai monetáris egyensúlyának megőrzése, amibe valószínűleg nem fér bele, hogy Magyarországgal kivételezzen, miközben a nyolcnapos szabály mindenki másra érvényes. – Ha az EKB álláspontja eltér a kormányétól és ennek uniós szinten érvényt szerez, akkor a magyar kormánynak nincs más választása, mint nyolc napon belül rendezni az MNB veszteségét. Bár egyelőre csak a féléves adatok ismertek, az idei év második felében tovább romlott a jegybank helyzete, így a 2022-es egész éves veszteség akár a 7-800 milliárd forintot is elérheti. Ennek gyakorlatilag azonnali rendezése ugyanakkor a 2023-as büdzsén ütne még komolyabb lyukat, az eleve a maastrichti kritérium feletti 3,5 százalékos GDP-arányos hiány jelentősen, 4,5 százalék közelébe ugrana – fejtette ki Róna Péter. Szerinte ez már olyan jelentős eltérés, amelyet valószínűleg az Európai Bizottság sem tolerálna, és azonnal a túlzottdeficit eljárás előszobájában találnánk magunkat. A közgazdász szerint ha ez bekövetkezik, szinte mindegy is, hogy maga a bizottsági eljárás egyáltalán elindul-e vagy sem, mivel innentől fogva arról szól a történet, hogy Magyarország elkerülje azt. Ez pedig csak úgy lehetséges, ha a kormány költségvetési szigorításokat, magyarul megszorításokat vezet be. 
            Magyarország némi lemaradással ugyan, de követi Szerbiát, amely kedden fordult a valutaalaphoz a pocsék külkereskedelmi mérlegadatok és a nemzetközi pénzpiacok bizalmatlanságának eredményeként.         A közgazdász beszélt arról is, hogy hazánk az orosz energiának – és úgy általában a fosszilis energiának – való kitettség miatt rendkívül nehéz helyzetben van. Mint rámutatott, Magyarország gazdaságpolitikája a rendszerváltás óta nélkülözi az energiaellátásunkkal kapcsolatos kockázatokkal való szembenézést, amiért kivétel nélkül az összes kormányt felelősség terhel. – Az Antall-kormány óta minden kormánynál az a szemlélet, hogy bármilyen befektetőt szívesen látunk, az adókedvezmények mellett garantáljuk a szakképzett és olcsó munkaerőt. Ennek megfelelően a leginkább energiaigényes ágazatok vertek gyökeret, és mindeközben az Oroszországgal való jó viszonyra alapoztuk szinte a teljes energiaellátásunkat. Az eddig rendelkezésre álló időt pedig, szemben minden más európai országgal nem arra áldoztuk, hogy csökkentsük energiaigényünket és diverzifikáljuk a forrásokat. Nyugat-Európa az orosz-ukrán háború kitörése óta többnyire megoldotta energiaigényét az oroszok nélkül is, ám Magyarország függése nem csökkenthető egyik pillanatról a másikra, aminek most súlyos és tartós következményei vannak – fogalmazott Róna Péter, megjegyezve: az elmúlt harminc év gazdaságfejlesztési felfogásának köszönhetően Magyarország Bulgáriával és Romániával együtt az Európai Unió leginkább energiaintenzív gazdaságai. Egységnyi GDP előállításához ma Ausztriában 40 százalékkal kevesebb energiát használnak, mint nálunk.  ",2022-11-11,"matolcsy"
"212","https://hang.hu/gazdasag/ha-matolcsy-fizetese-no-mas-vezetoke-is-no-148188","Ha Matolcsy fizetése nő, más vezetőké is nő","Több százezres fizetést kaphatnak egyes állami vezetők, ha emelnek Matolcsy György bruttó ötmilliós havi fizetésén – számolt be róla a 24.hu. A lap erről annak apropóján cikkezett, hogy egy társadalmi egyeztetésre bocsátott pénzügyminisztériumi javaslat a Magyar Nemzeti Bankot vezető Matolcsy fizetésemeléséről szól, mégis valóságos fizetésemelési hullámot indíthat el. Sokak bérét ugyanis a jegybankelnökéhez kötik, így nagyjából két tucat állami vezetőé emelkedhetne. Köztük vannak a Gazdasági Versenyhivatal, a Magyar Energetikai és Közmű-szabályozási Hivatal, a Közbeszerzési Hatóság, a Nemzeti Média és Hírközlési Hatóság, a Médiatanács, továbbá a most létrejövő Integritás Hatóság egyes vezetői. Az ő fizetésüknek az MNB-elnöki bér nyolcvan százalékát kell kitenniük, ami jelenleg havi négymillió forintot jelent. Ha Matolcsy fizetése emelkedik, az övék nagyjából nyolcszázezerrel fog. A pénzügyi tárca eközben arról beszélt, a jegybankelnök bére csupán az Állami Számvevőszék elnökééhez zárkózik fel, miután az idén megelőzte a korábban legmagasabb MNB-elnöki fizetést. Az ÁSZ-elnöknek az előző évi bruttó átlagkereset tizenkétszeresét kell kapnia, ez jelenleg 5 millió 266 ezer forint. A Központi Statisztikai Hivatal 15 százalékos átlagbéremeléssel számol, így Windisch László jövőre már több mint hatmilliót is kereshet. Az MNB-elnökhelyettesek 3,6 milliót keresnek, ez jövőre 4,3 millióra emelkedhet. A főtitkárok, illetve főigazgatók hárommillió helyett pedig 3,6 millióhoz juthatnak majd. A Médiatanács tagjai most kétmilliót visznek haza, ez 2,4 millióra nőne. Az intézmények vezetői legutóbb közel három éve, 2020 januárjában kaptak fizetésemelést. A GVH elnökéé akkor 1,7 millióról, a Közbeszerzési Hatóság elnökéé pedig 2,6 millióról ugrott 4 millió forintra.  ",2022-11-10,"matolcsy"
"213","https://hang.hu/gazdasag/egyelore-nem-lehet-megallitani-a-forint-folyamatos-gyenguleset-147195","Egyelőre nem lehet megállítani a forint folyamatos gyengülését","Az ügyetlen kormányzati és jegybanki kommunikáció is hozzájárult az elmúlt időszakban a forint gyengüléséhez – erről is beszélt lapunknak Bod Péter Ákos. A közgazdász professzor ráadásul úgy látja, hogy hiába az átmeneti erősödések, a trend mégis azt mutatja, hogy a magyar fizetőeszköz folyamatosan veszít az értékből. A forint történelmi mélypontokat élt meg a mögöttünk hagyott időszakban, mostanra azonban az euróval szemben visszaerősödött a 412-es szintig. Kanyargós utat járt be a Magyar Nemzeti Bank (MNB) az elmúlt két hétben. Szeptember 27-én Matolcsy György jegybankelnök személyesen jelentette be, hogy 13 százaléknál vége a jegybank kamatemelési ciklusának, mert már látható az inflációs csúcs. A pénzpiac azonnal reagált, és támadni kezdte a forintot: két nap alatt 408-ról, 421 forintra emelkedett az euró árfolyama, azaz két nap alatt több, mint három százalékot veszített értékéből nemzeti valutánk. Bár gyakran a nemzetközi trendekre hivatkoznak a forint gyengülése esetén, ami sok esetben igaz is, ezúttal azonban nem, hiszen a régiós devizák nem mutattak hasonló gyengülést. Bod Péter Ákos, közgazdász professzor a Magyar Hangnak nyilatkozva kommunikációs ügyetlenségnek nevezte a bejelentést, amikor az elemzők által várt 75 bázispontos alapkamatemelés helyett meglépett 150 bázispontos emeléssel együtt elhangzott, hogy ezzel vége a kamatemelési ciklusnak. Hozzátette, hogy a 13 százalékos alapkamat kifejezetten magas például a cseh és lengyel alapkamatokhoz képest. A jegybank korábbi elnöke arra is hívta fel a figyelmet, hogy a vártnál magasabb emelés különösebb kommentár nélkül azt jelentette volna a piacnak, hogy a jegybank látja a pillanatnyi problémákat, és képes azokat kezelni, mindenki megnyugodhat. Az azonban, hogy egy olyan időszakban, amikor folyamatosan kileng a forint árfolyama, bejelentik a kamatemelési ciklus végét, jelzés volt a piacoknak, hogy biztosan nem lehet a forint erősödésére számítani.  
            Az eredményes válságkezeléshez és a hosszú távú felzárkózáshoz politikai fordulatra lenne szükség, aminek semmi jele. Összeomlás helyett így várhatóan a csődtömeget tolja majd maga előtt az ország.         Az akadémikus szerint azzal is tisztában kell lenni, hogy a forint árfolyamának kilengéseit a jegybanki kamatpolitikán kívül még sok tényező befolyásolja. Egyrészt, hogy a júniusi, júliusi fizetési mérleg adatok egészen borzasztóak, ami nemcsak kozmetikailag néz ki rosszul, de nagy teher, hogy a külkereskedelmi mérleg hiányát finanszírozni kell, amihez komoly mennyiségű devizára van szükség. A helyzet értékelésénél azt is figyelembe kell venni, hogy akinek dollárra vagy euróra van szüksége, az kénytelen megvásárolni azt, amely ismét csak emeli a deviza iránti igényt. A földgázvásárláshoz például nagy mennyiségű euróra, az olajvásárláshoz pedig nagy mennyiségű dollárra van szükség. – Vagyis nemcsak a spekuláció miatt gyengül a forint, hanem az előbb említett gazdasági tények miatt is. De az is ebbe az irányba mutat, hogy a közbeszédben megjelent a recesszió, a miniszterelnök pedig külföldön 12 százalékos munkanélküliségről beszélt, vagyis arról, hogy megnégyszereződik a munkát keresők aránya. Reméljük, és valószínű hogy nem így lesz. Ezen megnyilatkozások hallatán azonban sokan azt gondolhatják, hogy rosszabb a helyzet, mint amilyennek látszik – emelte ki Bod Péter Ákos, hozzátéve, hogy valójában hozzájárult a forint gyengüléséhez az ügyetlen kormányzati és jegybanki kommunikáció, azonban ennél súlyosabb a baj. Az emelkedő energiahordozóárak folyamatosan jövedelmet vonnak ki a régióból. Számunkra azért súlyosabb a probléma, mert a magyar gazdaság energiaigénye igen magas. Ráadásul ezen rövid távon nem lehet segíteni sem a gazdaság zöldítésével, sem az épületek szigetelésével, sem bármiféle technikai átállással, mert ezek időigényes lépések. Az üzleti körökből érkező sopánkodás pedig arra hívja fel a figyelmet, hogy a nagyon magas kamatok miatt alig tudnak forráshoz jutni, így – a kifejezetten energiaigényes ágazatban tevékenykedő cégek mellett – még azok a vállalkozások is megroppanhatnak, amelyek egyébként túlélhetnének. – Vagyis most sajnos már ott tartunk, hogy a gazdasági egyensúly visszaállításához mindenképpen fájdalmas lépéseken keresztül visz az út – emelte ki. – A földet érés, lehetett volna lágy, mint egy macskáé, de akár fejen is landolhat az ember. A jelek szerint számunkra egyre inkább az utóbbi lehet a végkifejlet – fogalmazott.  
            S ha nem lennének a brüsszeli szankciók, akkor a miniszter szerint erősödne a forint.         A forint árfolyamának várható alakulásáról a professzor elmondta, konkrét előrejelzést ma senki nem tud adni. Az eddigi pénzügyi és gazdasági folyamatok azonban abba az irányba mutatnak, hogy ha a kisebb-nagyobb kilengésekkel is, de folyamatosan veszít az értékéből a forint. Egy-egy visszaesést követően ugyan visszazár valamelyest az árfolyam, azonban soha nem az előző szintre. Vagyis a trend gyengülő. Hogy meddig tart a gyengülés, azt senki nem tudja megmondani, a magyar kormány megnyilvánulásaiban pedig nem is titkolja, hogy ez a folyamat már nem a mi kezünkben van. Kérdésünkre Bod Péter Ákos elmondta, erősítheti a forint pozícióit, ha megszületik az egyezség az uniós pénzekről. Elmondása szerint sajnos annyira megrendült a hazánkkal kapcsolatos nemzetközi bizalom, hogy van, aki Argentínát emlegetve lefelé tartó pályáról beszél Magyarország kapcsán, mások az egyensúlyát veszített Törökországhoz hasonlítanak bennünket. – Nem elegendő azonban az uniós egyezség, a bizalom végleges visszanyeréséhez arra van szükség, hogy a befektetők garanciát lássanak az érkező források tisztességes és ellenőrzött felhasználására. Amíg azonban meg nem születik az egyezség, sajnos a bizalmat gyengítő hírek látnak napvilágot. Mert az elemzők számára egyértelműen aggasztó jel, hogy kínai banktól vesz fel hitelt egy magyar állami vállalat, vagy hogy szállítói hitelt kell felvenni az orosz állami vállalattól, mert a halasztott fizetésről szóló megállapodás valójában ezt jelenti – hangsúlyozta Bod Péter Ákos. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2022-10-17,"matolcsy"
"214","https://hang.hu/gazdasag/matolcsy-gyorgy-vege-van-az-alapkamatemelesnek-146341","Matolcsy György: Vége van az alapkamatemelésnek","Az alapkamatemelési ciklus lezárásával nincs vége az infláció elleni küzdelemnek, a jegybank más eszközökre nagyobb hangsúlyt fektetve folytatja a pénzügyi szigorítást és az infláció elleni küzdelmet – mondta Matolcsy György, a Magyar Nemzeti Bank (MNB) elnöke a 125 bázispontos kamatemelést követő sajtótájékoztatón, kedden. A vártnál nagyobb emeléssel 13 százalékra nőtt a jegybanki alapkamat.  Megjegyezte, hogy ebben az évben még nő az inflációs ütem, és csak a jövő év első felében áll meg, tetőzik, majd lassú csökkenésnek indulva 2024-ben ér a jegybanki cél közelébe. Úgy fogalmazott, hogy az alapkamatemelési ciklus végére „jó nagy pontot” tettek, „hogy mindenki láthassa: vége van”. A jegybank elnöke felidézte, hogy Európában elsőként és a legnagyobb mértékben emelték az alapkamatot a járvány után, mert az árstabilitási és pénzügyi stabilitási feltételek indokolták ezt. Az infláció és az energiaáremelkedések mellett Magyarország egy sor kihívással szembesül: az államháztartási hiány magas, és a folyó fizetési mérleg veszélyes kockázati sávba ért – mutatott rá. Matolcsy György jelezte, hogy vissza kell térni az egyensúlyi növekedés pályájára, ahonnan 2020 után letért az ország, első körben a járvány hatására. Azt üzenik a kormánynak, az üzleti szektornak, a családoknak és a partnereiknek a külvilágban, hogy fel kell gyorsítani az átmenetet az energiahatékonyság, a digitalizáció és a versenyképesség irányába, a felsőoktatást pedig át kell szervezni, a technológia-intenzív ágazatok fejlődését fel kell gyorsítani. „Nem megyünk tovább, mert úgy látjuk, hogy az infláció – mint máshol is – Magyarországon már öngerjesztő lenne, nincs értelme egy kétszámjegyű kamatnál tovább menni felfelé” – hangsúlyozta az MNB elnöke. A globális gazdaság felől is kedvező hírek érkeznek, mintha lecsengőben lenne a magas inflációs szakasz – fűzte hozzá. Arra is kitért, hogy az MNB már több mint egy éve jelezte: a 2020-as évtized alapvető mintázataiban egyre jobban emlékeztet az 1970-es évtizedre, amelyre a magas infláció mellett az alacsony növekedés, a munkanélküliség, az energiasokkok és a bizonytalanságok voltak jellemzők. Az MNB felvette a harcot a 70-es évek ellen – fogalmazott Matolcsy György a sajtótájékoztatón. A monetáris tanács az ülés után kiadott közleményében azt írta, megítélése szerint az alapkamat jelenlegi szintjével a kamatkondíciók kellően szigorúvá váltak, ami biztosítja az inflációs cél elérését. Előretekintve a likviditás szűkítése és a monetáris transzmisszió további erősítése kerül az MNB fókuszpontjába, ennek érdekében a jegybank a jövőben újabb intézkedésekről dönthet – jelezték. Felidézik, hogy a Federal Reserve és az Európai Központi Bank is 75 bázispontos kamatemelést hajtott végre szeptemberben. Eközben a régiós jegybankok elkezdték a globálisan meghatározó jegybankoknál jóval korábban elindított kamatemelési ciklusuk lassítását, illetve leállítását. Az év első felében a magyar gazdaság élénk növekedést mutatott, ugyanakkor a magas frekvenciájú adatok június eleje óta a konjunktúra egyértelmű lassulását jelzik. Júliusban az ipari és az építőipari termelés is bővült éves bázison – emlékeztetnek a közleményben. Az értékelés szerint a hazai GDP lefutását és szerkezetét 2022-ben erős kettősség jellemzi. Az éves dinamika az év második felében jelentősen mérséklődik. Az év egészében a belső keresleti tételek járulnak hozzá a növekedéshez, míg a nettó export visszafogja a bővülést. A hazai infláció az őszi hónapokban döntően a monetáris politika hatókörén kívül eső tételek következtében tovább emelkedik. A rendkívüli aszályhelyzet, az energiapiaci árrobbanás és a hatósági energiaár-szabályozás változása egyaránt az infláció rövid távú emelkedését okozzák. Az árkorlátozó intézkedések 2023. január 1-ig történő meghosszabbítása az év végéig fékezi az áremelkedést. A külső inflációs nyomás enyhülése és a lassuló kereslet árleszorító hatása 2023 elejétől jelenhet meg a hazai inflációban, az árdinamika lassú fordulatát okozva. A fogyasztóiár-index 2022-ben átlagosan 13,5-14,5 százalék között alakulhat. A hazai infláció 2023 első felében lassan, majd az év közepétől jelentősebben csökken. A fogyasztóiár-index 2024 első felében tér vissza a jegybanki toleranciasávba – olvasható a monetáris tanács közleményében. (MTI)  ",2022-09-27,"matolcsy"
"215","https://hang.hu/gazdasag/matolcsy-gyorgy-uj-gondolkodasmodra-van-szukseg-146131","Matolcsy György: Fejben át kell váltani","A globális gazdaság, az Európai Unió és a magyarok is akkor tudják jól megoldani az évtized kihívásait, ha „fejben átváltanak” és elfogadják, hogy új gondolkodásmódra van szükség – mondta Matolcsy György, a Magyar Nemzeti Bank (MNB) elnöke a 60. Közgazdász-vándorgyűlésen Szegeden, csütörtökön.  A jegybankelnök előadásában megjegyezte: az MNB-nél a fenntartható közgazdaság alapelveinek kidolgozása zajlik, és arra biztatta a szakmát, hogy szóljanak hozzá a témában közétett globális vitairatukhoz. Az MNB kutatócsoportjában úgy látják, hogy a modern gazdaság a kvantummechanika, a részecskefizika törvényeit követi, ezért azt javasolta a közgazdászoknak, hogy a komplexitás törvényét, a rendszerelmélet törvényét építsék be gondolkodásmódjukba, továbbá a modern gazdaságot próbálják élő rendszerként elképzelni. – Tudomásul kell venni, hogy vége van a lineáris világnak, elhagyjuk a régi, biztonságosnak hitt közgazdaság világát és evezünk a fenntarthatóság felé – fogalmazott. Az MNB-elnök hangsúlyozta, hogy a tudás exponenciálisan bővül, ha megosztják, a tehetség és a kreativitás döntő erőforrássá válik. A világban – a kisvállalkozótól kezdve a nagybankig, a kormányokon át az országokig és kontinensekig – az győz, ahol a tehetséget feltárják, a kreativitást motiválják és vegyítik a tudással, technológiával, tőkével. Szavai szerint a mai emberi civilizáció, Európa, Közép-Európa, Magyarország akkor tud fennmaradni, ha fenntarthatósági fordulatot hajt végre. Másik fontos alapfeltételnek az egyensúlyi növekedést nevezte, mert „akinél nincs stabilitás, az elveszett”. – Magyarország letért a 2010 után először beállított, majd fenntartott egyensúlyi növekedési útról és sikeres felzárkózásról (...) nem szabad megengedni, hogy a húszas évtizedben egyensúlytalan növekedéssel próbálkozzunk. Példaként felhozta, hogy az államháztartás hiánya tavaly Lengyelországban 1,9 százalék, Magyarországon pedig 6,8 százalék volt, és utalt arra, hogy a számok hasonlóak idén is. Nem nagyon látható, hogy az egyensúlyi növekedéshez, felzárkózáshoz való fordulat megindult volna. Matolcsy György a siker kulcsának a digitális átállást nevezte, és azt mondta, elfogadhatatlan a magyarországi üzleti szektor alacsony digitalizáltsága.  Végül beszélt arról is, hogy az 1970-es évtized – nem ugyanúgy, de főbb mintázatában – megismétlődhet, egyebek mellett a magas infláció tartós maradhat és alacsony növekedéssel párosulhat; ezen felül számolni kell az 1940-es évek problémáival is. A jó hír szerinte az, hogy bár részleteiben sok lehet a hasonlóság, a 2020-as évtized lefutása nem feltétlenül követi az 1970-1982-es vagy a 40-es évekét; ehhez jó időben jó döntéseket kell hozni. (MTI)  ",2022-09-22,"matolcsy"
"216","https://hang.hu/gazdasag/matolcsy-gyorgy-uj-tudast-kell-elsajatitani-a-kozgazdaszoknak-145997","Matolcsy György: Új tudást kell elsajátítani a közgazdászoknak","A jelenlegi globális viszonyok között a párbeszéd jelenti a megújulás és a fejlődés útját, a széles körű együttműködés a fenntartható gazdasági növekedés „titkos receptje” – erről beszélt Matolcsy György, a Magyar Nemzeti Bank elnöke a Budapest Eurázsia Fórum 2022 című rendezvényen hétfőn Budapesten. A konferenciát megnyitó beszédében megjegyezte: a fenntarthatóság érdekében fel kell gyorsítani a zöld átmenetet és a digitális átállást, továbbá „a tudás, a tehetség és a technológia fúziójára” kell fektetni a hangsúlyt. A világgazdaság jövője múlik azon, hogy az emberiség képes-e tanulni a múlt hibáiból, továbbá hasznosítani tudja-e a tudományos eredményeket – vélekedett a jegybankelnök. A fizika és a biológia értékes tanulságokkal szolgál a komplex rendszerekről, ezt a tudást a közgazdászoknak is el kell sajátítaniuk, „a komplex rendszerek szabályait és mintáit” széles körben meg kell ismertetni – tette hozzá utalva arra, hogy nagyon sok a vesztenivaló, ha erre nem nyitott a szakma. Matolcsy György beszélt arról is, hogy 2020 óta a világ jelentős nehézségekkel szembesül, a hét évig tartó fellendülés időszaka után olyan ciklus vette kezdetét, amely az 1970-es és az 1940-es évek történéseit idézi. A ciklus sajátossága nem csak az egyre magasabb infláció és a lassuló növekedés, de háborúk és katasztrófák is „küszöbön állnak” – tette hozzá. A fenti problémák kezelésében segítséget nyújthat a komplex rendszerek működésének a mélyreható ismerete – erősítette meg. Jó hír, hogy ugyanazok a bizonyos „szabályok és minták” hajlamosak az ismétlődésre, mindig megvan a lehetőség a rendszer újraszabására, a 70-es és a 40-es évekre jellemző szélsőséges helyzeteket el lehet kerülni, a fenntartható növekedés feltételeit meg lehet teremteni – összegezte Matolcsy György a budapesti rendezvényen. (MTI)  ",2022-09-19,"matolcsy"
"217","https://hang.hu/gazdasag/reagalt-a-jegybank-parragh-laszlo-felesleges-es-hamis-nyilatkozataira-141490","Reagált a jegybank Parragh László „felesleges és hamis nyilatkozataira”","Nem hagyta annyiban Matolcsy György jegybankja Parragh László, a Magyar Kereskedelmi és Iparkamara (MKIK) elnökének minapi botrányos kijelentéseit, de nem a tanárok és a tűzoltók mellett állt ki az intézmény. Leginkább Parraghnak a jegybank inflációs politikájával kapcsolatos kritikáját vették a szívükre. A közleményt az alábbiakban szó szerint idézzük: „Az elmúlt hetekben Parragh László a Magyar Kereskedelmi és Iparkamara (MKIK) elnöke a gazdaság és a társadalom megbecsült szereplőivel kapcsolatban is számos alaptalan kritikát fogalmazott meg. A Magyar Nemzeti Bank kéri, hogy a szakmailag abszurd állításait a jövőben körültekintőbben, a tényeket jobban megismerve fogalmazza meg. Parragh László újra azzal a hamis kritikával illette a jegybankot, hogy nem ismerte fel kellő időben az infláció veszélyeit. Ezzel szemben az igazság az, hogy a Magyar Nemzeti Bank már a pandémiát megelőző években, 2017 és 2020 között szinte egyedüliként tudta teljesíteni inflációs célját és elérni az árstabilitást. A világjárvány berobbanását követően pedig Európában az elsők között – már 2021 elején – jelezte az inflációs veszély közeledését, sőt, elsőként mondta ki a világ jegybankjai közül, hogy nem csupán egyszeri, hanem tartós kockázatot jelent a magas infláció az egész világon. A magyar jegybank nem csak a kommunikációval, hanem tettekkel is gyorsan reagált az infláció pandémiát követő emelkedésére, hiszen a Monetáris Tanács a kamatemelési ciklust az Európai Unióban elsőként kezdte meg és az immár több, mint 500 bázispontos emelés pedig ezidáig az egyik legnagyobb mértékű is. A jegybank továbbra is folyamatosan hangsúlyozza, hogy a nemzetközi helyzet miatt kialakult volatilitásra a kamatemelések mellett, a monetáris eszköztár adta lehetőségekkel élve reagál a releváns piacokon, így nem csak az infláció ellen, hanem a pénzügyi stabilitást veszélyeztető turbulenciákkal szemben is határozottan fellép. Szintén hamis állítás Parragh úr szájából a monetáris és fiskális gazdaságpolitika együttműködésének hiánya, hiszen a Magyar Nemzeti Bank a kormánnyal és a gazdaságpolitika szereplőivel közösen hajtotta végre a sikeres válságkezelést, melynek keretében a jegybank 11 ezer milliárd forintnyi forrást nyújtott a gazdaság szereplőinek. Szeretnénk felhívni Parragh László figyelmét, hogy a gazdasági témákkal kapcsolatos szakszerűtlen nyilatkozataiban tanúsítson nagyobb józanságot és a fenti tények ismeretében tartózkodjon a hamis, szakmailag megalapozatlan kijelentésektől.” Parragh László a Népszavának adott interjúban is nagyot ment, a tanárokról és a tűzoltókról például így nyilatkozott: „… a tanároknak ott a szabad nyár, délután négykor hazamehetnek. Minden egyes szakmánál más és más. Egy tűzoltót motiválhat a társadalmi megbecsültség és az adrenalin-löket”. Nem véletlen, hogy az érdekvédő szervezetek tiltakoztak az ellen, hogy a Magyar Kereskedelmi és Iparkamara elnöke próbálja a közvéleményt a pedagógusok ellen hangolni, és elterelni a figyelmet a társadalmat érintő, súlyos problémákról. A Pedagógusok Demokratikus Szakszervezetének (PDSZ) kongresszusa – egyetértve a Hivatásos Tűzoltók Független Szakszervezetével – javasolja: Parragh László kérjen bocsánatot, és végkielégítés nélkül távozzon a közéletből.   
            Több milliós Rolex Cellininek tűnő karórát viselve biztatta az alulfizetett pedagógusokat az iparkamara elnöke, de a tűzoltókhoz is volt egy-két jó szava.              ",2022-06-02,"matolcsy"
"218","https://hang.hu/gazdasag/matolcsy-gyorgy-a-vilag-talalt-egy-uj-eroforrast-amely-az-elfogyasztasaval-tobb-lesz-140426","Matolcsy György: A világ talált egy új erőforrást, amely az elfogyasztásával több lesz","A fenntarthatóság és a közérdek áll az új közgazdaságtan középpontjában; Magyarország már 2010-ben elindult ebbe az irányba – mondta Matolcsy György, a Magyar Nemzeti Bank elnöke szombaton Budapesten, az MNB első globális vitairatának bemutatóján. Az „Új fenntartható közgazdaságtan” című kiadványt mérföldkőnek tekinti; ebben a jegybank folytat mindent, amit eddig elkezdett, és előrevetítik a várható fejleményeket. A világ az élet minden területén a fenntarthatóság köré épített fordulatra szorul, miután a civilizáció olyan kemény korlátokba ütközött, mint például az éghajlatváltozás – mondta, hozzátéve, hogy Magyarország ezt már 12 éve gyakorolja azon keresztül, hogy helyreállította az állam pénzügyi egyensúlyát, majd a pénzügyi rendszer egyensúlyát, majd a növekedés és a fenntarthatóság irányába tett lépéseket. – A jegybanknál napi-heti szinten foglalkoznak a zöld pénzügyekkel – fűzte hozzá. Matolcsy György arról is beszélt a civilizáció nagy szakaszokkal halad előre, az internet 1996-os megjelenése egy új szakasz kezdetét jelzi, amely ahhoz fogható változásoknak alapozott meg az emberiség történetében, mint amit az 1492-es földrajzi felfedezések jelentettek. Az internetnek köszönhetően a szellemi kapacitások összefűzhetővé váltak, „megismételjük, újjáéljük és gazdagítjuk” az 500 évvel ezelőtti reneszánsz és reform történéseket. Megfogalmazása szerint a mostani reformáció a gondolat és a szellem reformációja, nem vallási, hanem fenntarthatósági, életmódbeli alapokon nyugszik. – A világ talált egy új erőforrást, amely az elfogyasztásával több lesz, exponenciálisan gyarapszik; a gondolat, a tudás, a kreativitás azzal lesz több, hogy elfogyasztják – fogalmazott. Az új korszak az új erőforráson keresztül általános bőséget teremthet a globális közösség számára, rosszul használva azonban beleütközik a civilizáció korlátaiba, sőt „képes arra is, hogy magát megszüntesse”. A jegybankelnök szerint az internet ugyan megteremtette a lehetőséget arra, hogy tudását mindenki megoszthassa, ugyanakkor szükség van egy iránytűre is az új közgazdaságtanban, ez pedig a közérdek, amelyet az állam képvisel. Matolcsy György szerint az új közgazdaságtanban – amely meghaladja a klasszikus, a liberális, a neoliberális és a szociális piacgazdaság eszméit – igen nagy jelentősége van az adatok mérhetőségének, új mérőszámok kialakításának, azaz egy adatreform megvalósításának. A vitairatnak 43 szerzője van, angolul és kínaiul is olvasható; végső formáját a hozzászólásokkal kiegészítve ősszel teszik közzé – tájékoztatott az MNB elnöke. Beszélt arról is, hogy az MNB a fenntartható felzárkózásra tett javaslatainak 144 pontját május közepén mutatja be a kormánynak. Virág Barnabás, alelnök a rendezvényen elmondta, hogy a világ fenntarthatatlan pályán halad, a környezet terhelése évtizedek óta gyors ütemben nő, mára eléri a Föld kapacitásainak a kétszeresét. A 2020-as évek karaktere az, hogy viharosak; különböző piacokon – például ingatlan- és tőkepiac – óriási buborékok alakulnak ki, energiaválság, élelmiszerellátási gondok, társadalmi feszültségek vannak jelen a járvány és a geopolitikai feszültségek mellett. Az új gazdasági helyzethez új közgazdaságtanra lesz szükség, a szakma ugyanis dogmatikussá vált – hangsúlyozta, utalva arra, hogy a vitairat célja az, hogy a valós problémákra terelje a figyelmet. Kandrács Csaba alelnök pedig rámutatott: a könyv azért bátor, mert nem a múlttal vagy a jelennel foglalkozik, hanem megpróbálja sejtetni a jövőt, megosztja másokkal azt a tudást, amely az MNB-nél van, és lehetővé teszi azt, hogy mások is érvelhessenek. Patai Mihály, alelnök hangsúlyozta, hogy az elmúlt 10-12 évben a fősodratú közgazdaságtan is elmozdult a fenntarthatóság irányába, ami jó hátszelet adhat azoknak, akik az új fenntartható közgazdaság szerint gondolkodnak. (MTI)  ",2022-05-07,"matolcsy"
"219","https://hang.hu/gazdasag/matolcsy-gyorgy-folytattuk-es-folytatjuk-a-kuzdelmet-az-inflacio-ellen-139971","Matolcsy György: Folytattuk és folytatjuk a küzdelmet az infláció ellen","A keddi száz bázispontos kamatemelés után online sajtótájékoztatót tartott Matolcsy György jegybankelnök. Az esemény azért volt szokatlan, mert korábban rendre Virág Barnabás alelnök szólalt meg a döntések után.  Matolcsy György azzal indította sajtótájékoztatóját, hogy „folytattuk és persze folytatjuk a küzdelmet az infláció ellen”. A jegybank elnöke az MNB utóbbi években elért eredményeiről is beszélt a Portfolió beszámolója szerint. Szerinte megnyertük 2020-21-et is, és a cél az, hogy ezt az évtizedet is megnyerjük. A probléma azonban, hogy ennek az évtizednek a mintázatai hasonlítanak a hetvenes és a negyvenes évek háborús környezetéhez. A feladat, hogy úgy folytassuk Magyarország felzárkózását, hogy azt fenntarthatóvá tesszük – mondta. 
            Ezek hiányokhoz, felkelésekhez és általános felforduláshoz vezethetnek.         Mint hozzátette, elromlottak a pénzügyi egyensúlyok Magyarországon, a piaci egyensúly felborulását mutatja az infláció. Úgy látja, a kormány helyesen lépett az árstopokkal és az egyéb intézkedésekkel. Matolcsy szerint az év egészét egy 9 százalék körüli infláció jellemzi majd. Arról is beszélt, hogy az infláció mellett küzdeni kell a költségvetés és a folyó fizetési mérleg egyensúlyának helyreállításáért is. Az MNB egy kétéves programot dolgoz ki és ad át hamarosan a kormánynak. Szerinte reális cél az, hogy 2030-ra Magyarország életszínvonala elérje az EU átlagát, hiszen az utóbbi évtizedet is megnyertük. Mindezek után leszögezte: le kell tenni egy második adóreform alapjait, ennek zöldnek, digitálisnak és forgalmi adóra koncentrálónak kell lennie. 
            A száz bázispontos emeléssel megint nagyot léptek Matolcsy Györgyék.          – Mi azt javasoljuk a kormánynak, hogy az üzleti szektorral és a családokkal közösen találjuk meg azokat a kreatív, merész és unortodox lépéseket, melyekkel megnyerhetjük a következő időszakot – zárja az MNB elnöke. Mint megírtuk, az elemzői várakozásoknak megfelelően kedden újabb 100 bázisponttal, 5,4 százalékra emelte az alapkamatot az MNB. A monetáris tanács ugyanekkora mértékben növelte a kamatfolyosó két szélét is.  Előző, márciusi ülésén a testület 100 bázisponttal 4,40 százalékra emelte a jegybanki alapkamatot. Az akkori indoklásban hangsúlyozták, hogy az orosz-ukrán háború miatt megnövekedtek a fundamentális inflációs kockázatok, ami az alapkamat-emelési ciklus korábbinál nagyobb lépéssel történő folytatását tette szükségessé. Az alapkamat az emelési ciklus megkezdéséig 2020 júliusa óta állt 0,60 százalékon.  „Az idei évi inflációs pálya leginkább a háború és a szankciók nyersanyagpiaci hatásaitól, valamint a rendkívüli helyzetre adott kormányzati válaszlépésektől függ” – olvasható a jegybank mostani indoklásában. Virág Barnabás, a jegybank alelnöke ehhez még azt tette hozzá, hogy az is számít, a kormány mire jut az EU-val folyó tárgyalásokon. A Népszava információi szerint az Európai Bizottság várhatóan szerdán jelenti be a jogállamisági eljárás elindítását, ami azt jelentheti, hogy akár az év végéig sem érkezik uniós pénz az országba.  
            A kamatstop kivezetését követően akár harminc százalékkal is emelkedhet a havi törlesztő. Jelenleg a bankoknak nincs szükségük forrásokra, nem is ösztönzik magas betéti kamatokkal az ügyfeleket, hogy náluk kössék le forintjaikat.          ",2022-04-26,"matolcsy"
"220","https://hang.hu/gazdasag/matolcsy-es-orban-tegyek-a-dolgukat-vedjek-meg-a-forintot-137903","„Matolcsy és Orbán tegyék a dolgukat, védjék meg a forintot”","Matolcsy György ahelyett, hogy tucatszámra vásárol több tízmillió forintot érő festményeket, életében először tegye a dolgát és védje meg a forintot – a Demokratikus Koalíció szólította fel erre a Magyar Nemzeti Bank elnökének. Ahogy ugyanis lapunk is megírta hétfő délelőttre történelmi mélypontot ért el a forint, 10 óra után pedig minden korábbi lélektani határt áttörve, 400 forinton volt az euró árfolyama. Az az ellenzéki párt is elismeri, hogy az orosz-ukrán háború a közép-európai térség összes fizetőeszközére komoly hatással volt, ám a lengyel zloty és a cseh korona mégis képes volt talpon maradni és mindkét valuta ezekben a pillanatokban is erősödik a forinttal szemben. A magyar fizetőeszköznél drámaibb mértékű romlást csak az orosz rubel produkált az elmúlt napokban. Gyurcsány Ferenc pártja szerint tehát hiába beszél Orbán Viktor stratégiai nyugalomról, „valójában elképzelés nélküli káosz uralkodik a kormányban és a jegybank elnök fejében”. Pedig azonnal cselekedni kellene: meg kell menteni a forintot, a magyar gazdaságot, a magyar emberek megélhetését.  
            Sosem volt még ilyen gyenge a forint, miközben a régiós valuták kevésbé gyengülnek, amiben az elmúlt 12 év magyar gazdaságpolitikája is benne van. Történelmi csúcsra ugrott az olaj- és a gázár az importtilalom fontolgatása miatt.          ",2022-03-07,"matolcsy"
"221","https://hang.hu/gazdasag/matolcsy-gyorgy-betiltana-a-kriptovalutak-banyaszatat-az-eu-ban-136838","Matolcsy György betiltaná a kriptovaluták bányászatát az EU-ban","Ideje betiltani a kriptovaluták bányászatát és kereskedelmét az EU-ban – így kezdte a Facebookon  is olvasható közleményét Matolcsy György, a Magyar Nemzeti Bank elnöke. Mint azt a posztjában megjegyzi: Kína múlt szeptemberben minden kriptovalutával végzett tevékenységet törvényellenesnek nyilvánított, az orosz központi bank pedig a kriptovaluták bányászatának és kereskedelmének betiltását javasolja. „Teljes mértékben egyetértek a javaslattal és támogatom az EU fő pénzügyi szabályozó szervének álláspontját, miszerint az Uniónak be kellene tiltania a legtöbb új, a bitcoinhoz hasonló eszköz bányászatának gyakorlatát. Egyértelmű, hogy a kriptovaluták illegális tevékenységeket is támogathatnak és általában pénzügyi piramisjátékot eredményeznek. Az orosz központi bank helyesen állapítja meg, hogy »a kriptovaluták szédítő iramú növekedését és piaci értékét elsősorban a jövőbeli növekedésen alapuló spekulatív kereslet határozza meg, ami pedig buborékokat hoz létre«” – írja a jegybankelnök. Matolcsy szerint az EU országainak közösen fellépve kellene megelőzniük az új pénzügyi piramisjátékok és buborékok kialakulását. Azt javasolja, hogy az uniós állampolgárok és cégek külföldön, a szabályozó szervek ellenőrzése mellett tarthassanak kriptovalutákat. A kriptovaluták bányászata a környezetvédőktől is rengeteg kritikát kap, mivel a bányászatuk nagyon energiaigényes, épp ezért fokozottan környezetszennyező.  ",2022-02-11,"matolcsy"
"222","https://hang.hu/gazdasag/matolcsy-gyorgy-a-kormanynak-teljes-versenykepessegi-fordulatot-kell-vegrehajtania-136098","Matolcsy György: A kormánynak teljes versenyképességi fordulatot kell végrehajtania","– Az infláció legyőzéséhez a költségvetésnek vissza kell térnie az egyensúlyi pályára és a kormánynak teljes versenyképességi fordulatot kell végrehajtania – írta Matolcsy György, a Magyar Nemzeti Bank (MNB) elnöke a magyarnemzet.hu oldalon. – Ha nem lépünk gyorsan és jelentősen előre a termelékenység és a versenyképesség terén, akkor nem állítható helyre a pénzügyi egyensúly – hangsúlyozta Matolcsy György. Kifejtette: a gazdasági felzárkózás folytatása a 2020-as évtized magyar kihívásai között dobogós helyen szerepel, amihez a megtakarítások, a külföldi beruházások és az EU-források mellett szükség lesz az MNB célzott hitelprogramjaira is. Ugyanakkor figyelmeztetett arra, hogy az MNB korábbi nyereségét a sikeres válságkezelés jegybanki költségei, valamint a megugró infláció miatt emelkedő jegybanki kamatok együtt veszteségbe fordítják, ami évi több százmilliárd forinttal is növelheti a költségvetés kiadásait. Rámutatott arra is, hogy a visszaemelkedő kamatkiadások és a több százmilliárdos jegybanki veszteségtérítés miatt az államnak új bevételi forrást kell találnia, 2019-hez képest akár 1000 milliárdos nagyságrendben. A jegybankelnök megismételte többször is hangoztatott véleményét, amely szerint az ország 2010 utáni ideje, Trianon óta a legjobb gazdaságtörténeti szakasz, de még jobb is lehetett volna, úgy kisebb költségvetési hiány és alacsonyabb államadósság ráta jellemezné a mostani éveket. Az MNB által mért versenyképesség a 2020-2021-es hatékony válságkezelés során sem javult, az ország maradt a 18. helyen az EU-27 csoporton belül – írta a jegybankelnök. Szerinte a versenyképességi fordulatot „elszabotálta” a versenyképességi fordulatért felelős tárca, s ez „bünteti a költségvetésért felelős tárcát”. (MTI)  ",2022-01-24,"matolcsy"
"223","https://hang.hu/gazdasag/matolcsy-gyorgy-ne-engedjunk-a-szirenhangoknak-135038","Matolcsy György: Ne engedjünk a szirénhangoknak!","A jegybankok első számú ellensége az infláció. Ez ellen a védekezés leghatékonyabb eszköze a kamatok emelése. Nincs pardon – mondta a Magyar Nemzeti Bank (MNB) elnöke a Magyar Nemzet néven megjelenő lapnak adott interjújában. Matolcsy György azt is bejelentette, hogy a júniusban megkezdett alapkamat-emelési ciklus 2022-ben is folytatódik. Az infláció könnyen öngerjesztővé válik, ha nem kezelik időben és határozottan. Ezt féléves késéssel, de a nagy jegybankok is kezdik felismerni, az MNB pedig jól döntött, amikor elsők közt kezdte meg szigorítási ciklusát. – Erősen hisszük, hogy ezzel kapcsolatban is tartja magát a mondás: ki korán kel, aranyat lel – tette hozzá. Matolcsy György úgy véli, a meglóduló infláció azt jelzi, hogy a világgazdaságot eddig meghatározó működési modell elérte korlátait, új korszak felé tartunk. Az MNB elnöke hosszan sorolja az okokat, amelyek miatt a tartósan magasabb kamatokkal is együtt kell élnünk. – Változást egy sikeres zöld­ átállás, a fenntartható energiatermelés és a digitális gazdaság kiterjesztése hozhat, akkor jöhet el a korszak, amikor az alacsony infláció újra alacsony kamatokkal párosulhat – szögezte le. Ami az MNB júniusban kezdett, alapkamat-emelési ciklusát illeti, ezt 2022-ben is folytatja: amíg az inflációs kilátások fenntarthatóan nem süllyednek a 3 százalékos cél közelébe, addig kamatot kell emelni. Minden, az egyhetes betéti rátában bekövetkezett lépés beépül az alapkamat-emelési ciklusba is. 2022 első felében az alapkamat felzárkózik és ismét összeér az egyhetes betéti ráta szintjével. Matolcsy György az interjúban nem beszél nyíltan a Varga Mihály pénzügyminiszterrel fennálló vitájáról, de megismételte, hogy a költségvetési egyensúlyt helyre kell állítani, és üdvözölte, hogy a kormány hozzálátott az egyensúly helyreállításának. Szerinte azonban további lépésekre lesz szükség: „A folyamatot azonban tovább kell vinni és minél korábban megcélozni a három százalék alatti hiányértéket.”  
            Idén és jövőre is 5 százalék körül lehet az infláció.         A jegybankelnök nem hisz abban, hogy válság után az államháztartási hiány mértéke kevésbé számít. – Persze halljuk mi is, hogy vannak olyan új elméletek, miszerint a válság után az államháztartások hiányának mértéke majd kevésbé számít. Ne engedjünk a szirénhangoknak! Az adósság mindig is adósság marad. Egy felzárkózó pályán mozgó gazdaságban eladósodás helyett a termelékenység növelésében, az intézmények reformjában, a zöld- és digitális átállásban kell megtalálni a fenntartható növekedés forrásait – hangsúlyozta Matolcsy. Megismételte korábbi állítását, miszerint 2010 és 2020 között a magyar gazdaság az elmúlt száz évének legsikeresebb évtizedét érte el. Ám az ezt követő új évtized a koronavírus-járvánnyal drámaian kezdődött, a pandémia az utolsó vészjelzést jelentette. – A járványok és az éghajlatváltozás elleni küzdelemre egyéni és társadalmi szinten is fel kell készülni. Egyéni szinten az egészségesebb életmód, a saját lakás iránti igény erősödése és a pénzügyi biztonság további felértékelődése várható – szögezte le. Szavai szerint nem nehezíti az MNB infláció elleni harcát, hogy a kormány féléves kamatstopot vezetett be a lakossági jelzáloghiteleknél. – Épp ellenkezőleg. 2021 nehéz év volt. 2022 sem lesz könnyebb, különösen az első fele. A kormány lépése megerősít minket abban, hogy a leghatározottabban lépjünk fel az infláció letörése és a pénzügyi stabilitásunk megőrzése érdekében – e szavakkal zárta az interjút.    ",2021-12-27,"matolcsy"
"224","https://hang.hu/gazdasag/matolcsy-megindokolta-miert-nem-kene-megvennie-az-allamnak-a-budapesti-repuloteret-134223","Matolcsy megindokolta, miért nem kéne megvennie az államnak a budapesti repülőteret ","–  Magyarországnak szüksége van egy központi repülőtérre, de nem Budapesten. A budapesti repülőtér visszavásárlása mind a pénzügyi egyensúly, mind a térszerkezeti egyensúly szempontjából hibás döntés lenne – állítja Matolcsy György, a Magyar Nemzeti Bank (MNB) elnöke hétfői, a kormánypárti Magyar Nemzet oldalán megjelent írásában. Matolcsy szerint legalább 3+1 fontos érv szól amellett, hogy se most, se később ne vegyük meg a budapesti repülőteret. – Helyette építsünk egy új központi repülőteret és hozzuk létre a légiközlekedési kikötők regionális hálózatát Magyarországon, miközben stratégiai hálót alakítunk ki a Kárpát-medence többi regionális repülési központjával – javasolta. A jegybank-elnök a következőkkel érvelt: 1. Kedvezőtlen az időzítés. Szerinte első pillantásra a koronavírus-válság okozta „repülési szünet” a legjobb pillanat a budapesti repülőtér visszavásárlására, de valójában ez nincs így, mert a válság miatt jelentősen nőtt az ország pénzügyi sérülékenysége, ráadásul a pénzügyi egyensúly terén mára a magyar adatok a legkedvezőtlenebbek a régióban. 2. Túl magas a vételi ár. Matolcsy felidézte: befektetési aranyszabály, hogy „vegyél olcsón, adj el drágán”, vagyis most éppen fordítva járnánk el, mert nagyon drágán vennénk vissza, amit meglehetősen olcsón adtunk el. Ugyanakkor megjegyezte: a budapesti repülőtér eladása nemzetstratégiai bűn és gazdaságstratégiai hiba volt. 3. Előre kell hozni a közlekedés és a repülés jövőjét. Mint írta, a Kárpát-medence nem lesz nagyrégió, de jól halad egy közepes méretű régió felépítése felé. – Így globális központi repülőteret nem igényel, de fejlett repülési hálózatot igen. Ehhez szükséges egy középméretű központi repülőtér és több kisebb, regionális „okos” reptér – vélte.  Matolcsy plusz egy érve pedig az, „semmiképpen ne erősítsük Budapest központi gazdasági szerepét a budapesti repülőtér visszavásárlásával, majd későbbi fejlesztésével”. Úgy véli, inkább „patkóvárosok” által kijelölt, a mai főváros körüli mintegy 100 kilométeres térben (például Esztergom, Győr, Székesfehérvár, Veszprém, Eger, stb.) kell építeni egy vadonatúj központi repülőteret, kötelezően gyorsvasúttal a főváros központjába. Szerinte ezek mellett ki kell építeni a regionális légiközpontok hálózatát legalább Debrecen, Miskolc, Pécs, Kecskemét/Szeged kikötőkkel.  ",2021-12-06,"matolcsy"
"225","https://hang.hu/gazdasag/matolcsy-nagy-arat-fizetunk-a-kilabalasert-5-szazalek-koruli-lesz-az-inflacio-134033","Matolcsy: Nagy árat fizetünk a kilábalásért","Idén és jövőre is 5 százalék körül lehet az infláció, ezért az Magyar Nemzeti Banknak (MNB) folytatnia kell a monetáris kondíciók szigorítását – erről beszélt a Portfólió összefoglalója szerint a parlamentben Matolcsy György. A jegybank elnöke szerint nem kérdés, hogy a gazdasági kilábalás ára súlyos, mégpedig az infláció visszatérése. – Az infláció mindenkinek közellenség – mondta, hozzátéve, hogy az infláció megugrása globális jelenség, oka a koronavírus, a kilábalás szűk időszaka. A jegybank idén 5 százalék körüli, 2022-re 4,7-5,1 százalékos pénzromlással számol. Mindez azért fontos, mert a legutóbbi, szeptemberi inflációs jelentésben még 3,4-3,8 százalékos előrejelzés szerepelt 2022-re, vagyis most ennél frissebb prognózist mondhatott az elnök. Mint a gazdasági portál megjegyzi, hivatalos számokat csak két hét múlva közölnek, ám a Matolcsy által most ismertetettek vélhetően azoknak az adatoknak felelnek meg. Az utóbbi hetekben egyébként szinte mindenki emeli inflációs előrejelzését, korábban az MNB is utalt arra, hogy a szeptemberinél magasabb lehet a pálya. – Az ellátási, termelési láncok felbomlanak, a szállítási költségek hétszeresére növekedtek, chiphiány van, ezek mind az infláció emelkedése irányába hatnak – sorolta Matolcsy György, megjegyezve: az MNB időben figyelmeztetett arra, hogy jön az infláció, az EU-ban elsőként indítottak kamatemelési ciklust, amit azóta is folytatnak. – Mindaddig folytatja az MNB a szigorítást, amíg nem érezzük, nem látjuk az infláció a középtávú cél közelébe ér. A szigorítási ciklus 2022-ben is folytatódik, ezen belül a kamatemelési ciklus is – fejtette ki.       ",2021-12-01,"matolcsy"
"226","https://hang.hu/gazdasag/azsiai-kistigrisekkel-epitene-szorosabb-kapcsolatot-matolcsy-gyorgy-133655","Ázsiai kistigrisekkel építene szorosabb kapcsolatot Matolcsy György","Évszázadunkban elkezdődött Eurázsia gazdasági integrációja, a V4-ek számára az ázsiai kistigrisekkel felépíthető kapcsolatok különleges stratégiai előnyöket ígérnek – erről írt a Magyar Nemzet oldalán megjelent szokásos hétfői elemzésében Matolcsy György. A Magyar Nemzeti Bank elnöke szerint országpárok kiépítésére van lehetőség a két térség államai között és a négy ázsiai kistigris közül Magyarország számára Dél-Korea és Szingapúr tűnik a legígéretesebb párnak. Míg a siker társadalmi receptje szempontjából Szingapúr ígér átvehető mintákat, addig Dél-Korea a technológiai beruházások, a K+F, a kulturális, oktatási és turisztikai együttműködés terén lehet stratégiai partner. Matolcsy György ezután hosszabban elemzi egy magyar–dél-koreai eurázsiai országpár (Hunkor) előnyeit. Elsőként megemlíti, hogy Dél-Korea számára földrajzi és gazdasági belépési pontot kínál az Európai Unióba, míg Magyarország számára a jövőbe lépés stratégiai szövetségese lehet Dél-Korea. Majd azt is kijelenti, hogy „a világban a koreai és a magyar nemzet áll talán a legközelebb egymáshoz az értékrend terén”. Ennek mélyén a verseny, a küzdelem, a bizonyítási vágy és a családi gyarapodás értékei állnak, ezek az értékek mozgatják a vágyakat, szükségleteket, az érdekeket, a döntéseket, valamint magatartásunkat az élet és a közösségi működés minden szintjén. A két nemzet ugyanakkor jelentős eltéréseket is mutat, azonban ezek inkább kiegészítik, így erősítik, nem pedig kioltják egymást. Ennél a pontál egyébként a nemzeti zászlók színeit és azok jelentését mutatja be. Matolcsy György szerint mindkét ország a nemzeti felemelkedéshez és a gazdasági sikerhez keresi a geopolitikai egyensúlyt. Dél-Korea a mai korszak legnehezebb négyszögében (USA, Kína, Japán és a koreaiak) egyensúlyoz, Magyarország pedig az USA, Németország (EU), Oroszország, Törökország és Kína ötszög metszéspontjában teszi ugyanezt. Politikai stratégiánk hasonló, mert nem a nagypolitika színterén, hanem a nemzeti felemelkedés, ezen belül a gazdaság terén célozzuk meg a sikert.  ",2021-11-22,"matolcsy"
"227","https://hang.hu/gazdasag/matolcsy-minden-kozponti-banknak-tamogatni-kell-a-zold-es-digitalis-atalakulast-133465","Matolcsy: támogatni kell a zöld és digitális átalakulást","– Minden központi banknak kötelessége előmozdítani és támogatni a gazdaságaik zöld és digitális átalakítását, ebben nemzetközi egyetértés van – jelentette ki Matolcsy György, a Magyar Nemzeti Bank (MNB) elnöke a Budapest Eurasia Forum 2021 E-Konferenciát megnyitó beszédében csütörtökön. Matolcsy György elmondta: idén a konferenciasorozat harmadik rendezvényét tartják, ismét az online térben. A kétnapos tanácskozásra többi között érkeznek előadók Koreából, Kínából, Szingapúrból, az Egyesült Királyságból, Norvégiából és Lengyelországból. – A legfőbb téma, hogy a zöld és digitális átalakulást hogyan tudják támogatni a központi bankok, ebben a keleti (ázsiai) és a nyugati ötletek, modellek fúziójára van szükség, nincs egyetlen jó megoldás – húzta alá. (MTI)  ",2021-11-18,"matolcsy"
"228","https://hang.hu/gazdasag/matolcsy-gyorgy-felsorolta-mi-minden-rossz-133345","Matolcsy György felsorolta, mi minden rossz a hazai gazdaságban","Államadósság, költségvetési hiány, infláció – Matolcsy György legújabb írásában hosszan sorolta, mely mutatók és mennyire rosszak itthon. A jegybankelnök arra is felhíva a figyelmet, hogy szükségessé vált a magyar felzárkózási pálya újratervezése, amelynek alapvető szempontja a fenntarthatóság. – A járvány hirtelen csapott le, a gazdaság és az élet hirtelen állt le. Ám hasonlóan gyors a helyreállítás is, nem mindenben és nem mindenhol, de az utóbbi 100 év összes válságához képest a kilábalás most a leggyorsabb – erről írt legújabb, a Magyar Nemzet online oldalán megjelent elemzésében a jegybank elnöke. Matolcsy György egyrészről kitért rá, hogy a magyar gazdaság 2021 közepére helyreállította a koronavírus előtti, 2019 végén mért GDP-szintjét, ezzel az EU 10 legjobban teljesítő gazdasága közé került. Ugyanakkor szerinte a növekedés helyreállításához képest az egyensúlyok terén fordított a kép. A válság, majd a válságkezelés és most a helyreállítás az egyensúlyok gyors és jelentős romlásával jár együtt. Nem egy-egy egyensúlyi mutató romlik, hanem valamennyi egyszerre. Ezután pedig hosszasan sorolta, hogy a költségvetési hiány 2020–21-ben egyaránt a GDP 8 százaléka körül alakulhat, míg 2022-re már az EU két legmagasabb hiányát tervező országa, Olaszország és Románia mellé kerülhetünk. Az államadósság a GDP 80 százaléka körül alakul és a jövő évi magas hiánycél sem ígéri a ráta érzékelhető csökkentését. Ezek mellé jön a magasabb infláció, ami mögött döntően világgazdasági folyamatok állnak, de kétségtelenül hat rá az itthoni magas költségvetési hiány, továbbá a termelékenységi és a versenyképességi javulásnál nagyobb jövedelemkiáramlás. A Magyar Nemzeti Bank elnöke az írta, hogy a koronavírus miatti válság kitörése óta a magyar gazdaság sérülékenysége romlik, mind az abszolút számok, mind a relatív helyezésünk terén. Bár ez a válság által sújtott valamennyi országban bekövetkezett, de később a legtöbb esetben fokozatos javulás történt a sérülékenységi mutatók terén. Hazánk helyzete azonban több mint egy éve fokozatosan romlik, és a pénzügyi sérülékenység terén romlása már érzékelhető külső pénzügyi megítélésünkben. Matolcsy György úgy vélekedett, hogy a növekedés helyreállítását követően gyors egyensúlyi fordulatra van szükség. Ehhez meg lehet tartani az összes eddigi életszínvonalat javító lépést, de el kell engedni, vagy át kell ütemezni a hiányt termelő, de versenyképességet nem erősítő állami beruházások egy részét. Ezt most még meg lehet tenni, ám néhány hónap múlva már nem.   ",2021-11-15,"matolcsy"
"229","https://hang.hu/gazdasag/matolcsy-kelet-europa-a-vilag-egyik-novekedesi-motorja-lehet-132283","Matolcsy: Kelet-Európa a világ egyik növekedési motorja lehet","Magyarország térségének jövője, hogy az európai jövő térsége legyen – állítja a jegybank elnöke a Magyar Nemzet online kiadásában hétfőn megjelent írásában, amit az MTI szemlézett. A gazdasági dinamika térségünkben erősebb, mint az EU nálunk fejlettebb országaiban. Ez a nem mindenhol sikeres, végül mégis eredményes piaci és demokratikus átmenet hozadéka. Belső forrása a motivált és képzett munkaerő. Külső forrásai a fejlett technológia, tőke és piaci tudás beáramlása, valamint az EU források. A növekedést egyaránt támogatja a magas foglalkoztatás, a magas beruházási ráta, az újraiparosítás, a termelékenység növekedése és a magas belföldi hozzáadott-értékre épülő új szolgáltató szektor – hangsúlyozta Matolcsy György. Szerinte a tíz EU-tag közép-kelet-európai ország – három balti állam, Lengyelország, Csehország, Szlovákia, Magyarország, Szlovénia, Horvátország és Románia – alkotja történelmi és földrajzi térségünket, de a jövőt formáló megatrendek az északi három balti államot, valamint délen Romániát kifelé viszik a térségből, miközben belül a V4-ek politikai szövetsége egy új európai magot formál. A Balkán egésze nem közeledik a térséghez, az erős kivétel Szerbia, így a román gazdaság helyére a szerb gazdaság szállhat fel a jövő felé tartó hajóra – írta. – Térségünk minden országa jelentős gazdasági felzárkózást ért el az elmúlt 30 évben az EU-átlaghoz, sőt a fejlett nyugat-európai országokhoz képest is – jegyezte meg Matolcsy György. Idézte Ruchir Sharmat, a Morgan Stanley stratégáját, aki a fejlett országok körét a 17 ezer dolláros egy főre eső jövedelem fölött húzta meg, amelybe számításai szerint a második világháború óta csak 18 ország lépett be újonnan. Közülük 6 kelet-közép-európai (a balti államok, Csehország, Szlovákia és Szlovénia) és a következő belépő Lengyelország és Magyarország lehet. – A fejlett országok klubjába való összes új belépőnek hamarosan tehát közel fele a régiónkból származhat, ami azt jelzi, hogy Közép-Kelet-Európa nemcsak az Európai Unió, hanem a világ egyik növekedési motorja és legsikeresebb régiója lehet – hangoztatta a jegybank elnöke. A térség sikeres felzárkózása csoportos felzárkózás, egyensúlyi növekedésre épül, ezért fenntartható, egyben térségünk nyitott az új megoldásokra és nem korlátozzák a múltban kialakult monopóliumok – sorolta a felzárkózást segítő tényezőket Matolcsy György, kiemelve azt is, hogy térség szereplőinek többsége önálló jegybanki politikára építhet.  ",2021-10-18,"matolcsy"
"230","https://hang.hu/gazdasag/matolcsy-ezert-zarkozott-fel-gyorsabban-a-lengyel-gazdasag-mint-a-magyar-131716","Matolcsy: Ezért sikeresebb a lengyel gazdaság, mint a magyar","A lengyel gazdaság felzárkózása az uniós átlaghoz 2020-ra kétszeres sebességet ért el a magyarhoz képest, ennek döntő forrása az, hogy a modernizáció legfontosabb eszközeit jobban használják. A digitális gazdaság felépítésében sikeresebbek, mint Magyarország – írta Matolcsy György a magyarnemzet.hu oldalon hétfőn megjelent cikkben, amit az MTI szemlézett. A jegybankelnök szerint jó kormányzati programok nélkül jelentősen elhúzhat Lengyelország Magyarroszág mellett. A cikke szerint Lengyelország és Magyarország jelentős fejlettségi különbséggel érkezett el a rendszerváltoztatáshoz. A lengyeleknél az egy főre eső fejlettség az EU-átlagához képest 39,6 százalék volt, a becsült magyar adat ugyanebben az időben 56,9 százalék. 1990-ben tehát a magyar gazdaság még mintegy 17 százalékkal közelebb volt az EU-átlagához, mint a lengyel. 2020-ra azonban a lengyelek 36,5 százalékkal közelítettek az EU-átlaghoz, Magyarország viszont csak 17,1 százalékkal, így a lengyel felzárkózás közel kétszeres sebességet ért el Magyarországhoz képest. 2019-re, a Covid-19 betörése előtti évre Magyarország visszaelőzte a lengyel gazdaságot, 2020-ban ellenben a járvány által kiváltott válságot jobban kezelte Lengyelország. A lengyel 2,7 százalékos visszaesésnél nagyobb, közel 5 százalékos magyar veszteség miatt 2020 végére újból a lengyelek vezettek. 2021 második felére mindkét gazdaság kilábalt a válságból, és elérte a válság előtti GDP szintjét, de a 2020-ban elért lengyel előny fennmaradt: ma ők vezetnek – mutat rá írásában a jegybankelnök. A két ország mérete, népessége és gazdasági ereje nagyságrendi eltéréseket mutat, mégis igen sok hasonlóság található a lengyel és a magyar modell között. Ezek közé sorolta, hogy mindkét gazdaság sikeres felzárkózást hajt végre, ami az ipari, ezen belül a feldolgozóipari exportra épül. Mindkét gazdaság sikeresen alkalmazkodott az elmúlt két évtized globalizációjához, és mindenhol magas a foglalkoztatás, alacsony a munkanélküliség és jelentős a külföldi munkavállalás. Azonban mindezek mellett a két modell különbségei magyarázzák a lengyel felzárkózás kétszeres sebességét a magyarhoz képest. Ide sorolta, hogy az EU csatlakozás körüli éveket a lengyelek lényegesen jobban használták ki, mint a magyarok. A lengyelek kétszeres felzárkózási teljesítményének döntő forrása az, hogy a modernizáció legfontosabb eszközeit jobban használják, mint a magyarok. A digitális gazdaság felépítésében a lengyelek lényegesen sikeresebbek. Matolcsy összegzése szerint az elmúlt 30 év mérlege azt mutatja, hogy a lengyelek 1990-től egészen 2010-ig egyértelműen sikeresebbek voltak, azóta viszont az ország lényegében már együtt halad velük. Amiben jobbak (stratégiai gondolkodás, modernizációs hullámokon lovaglás, digitális átmenet, 4 százalék körüli egyenletes növekedés) ott jó kormányzati programokkal a lengyel előnyök behozhatók. ""Az is igaz azonban, hogy ezek hiányában gyorsan és jelentősen elhúzhatnak mellettünk"" – fogalmaz a cikkben.  ",2021-10-04,"matolcsy"
"231","https://hang.hu/gazdasag/rossz-hir-a-hiteladosoknak-ismet-kamatot-emelt-a-jegybank-130080","Rossz hír a hiteladósoknak, ismét kamatot emelt a jegybank","Az előzetes várakozásoknak megfelelően újabb 30 bázisponttal 1,5 százalékra emelte az alapkamatot az MNB Monetáris Tanácsa kedden. A lépés előzetesen várható volt, a jegybank már júniusban határozott kamatemelési ciklust ígért az inflációs veszélyek miatt.  Az alapkamat mellett a kamatfolyosó két szélét is hasonló ütemben emelte meg a Tanács: az egynapos hitel kamata 2,45 százalékra, az egynapos betété pedig 0,55 százalékra emelkedik. A döntés indoklása tartalmazta az igazán nagy meglepetést, a Monetáris Tanács ugyanis a keddi naptól fokozatosan elkezdi kivezetni az állampapír-vásárlási programját. Első lépésben a mostani héttől heti 60-ról 50 milliárd forintra csökkenti a vásárlásait, igaz, ettől „rugalmasan eltérhet”. A jövőben a Monetáris Tanács negyedévente dönt majd a az eszközvásárlási program kivezetésének további menetrendjéről, a piaci folyamatokhoz folyamatosan adaptálódva. Virág Barnabás, az MNB alelnöke a keddi kamatdöntést követően elmondta, hogy október-novemberben jöhet még egy ugrás az inflációban akár 5 százalék fölé is, ezt követően 2022 első negyedévében a toleranciasávba is visszatérhet 4 százalék alá. Az MNB várakozása szerint 2022 közepére stabilizálódhat 3 százalék körül az inflációs ráta. Az MNB vezetése még júniusban jelentette be, hogy 10 év után kamatemelési ciklusba kezd, mert csak így lehet megfékezni az inflációt. Az első, júniusi emelés után Matolcsy György jegybankelnök azt mondta, hogy addig fogják emelni a kamatot, amíg az infláció vissza nem tér a jegybanki célnak számító 3 százalék körüli tartományba. Miután a Központi Statisztikai Hivatal szerint júliusban még mindig 4,6 százalékos volt az infláció, az elemzőket nem érte váratlanul, hogy a Monetáris Tanács augusztus 24-én ismét az emelés mellett döntött.  
            Nem okozott meglepetést a döntés, hiszen minden elemző emelést várt. Kérdés, mit szól az újrainduló jegybanki szigorításhoz a kormány.         Suppan Gergely, a Takarékbank vezető elemzője arra hívta fel a figyelmet, hogy a következő két ülésen további 25-25 bázispontos kamatemelés várható, amivel az év végére 2 százalékra emelkedhet az alapkamat és véget érhet a kamatemelési ciklus. Mivel a jövő évi inflációs kilátásokat számos bázishatás javíthatja, így feltehetően nem lesz szükség további szigorításra – tette hozzá.A Takarékbank szakértője szerint az állampapír-vásárlási program kedden bejelentett fokozatos kivezetésének hatására kissé emelkedhetnek az állampapír-hozamok, azonban a hosszú hozamok trendjét alapvetően továbbra is a nemzetközi környezet határozhatja meg. Kulcsfontosságú, hogy sikerül-e megszerezni az uniós forrásokat, mivel a kormány biztosítja az uniós pályázatok megelőlegezését, ami azonban az uniós források hiányában magasabb államadóssághoz és így állampapír-kibocsátáshoz vezethet, ami növelheti a hozamokat – tette hozzá. Varga Zoltán, az Equilor Befektetési Zrt. szenior elemzője szerint a legfontosabb üzenet változatlan: a monetáris tanács a kamatemelési ciklust addig folytatja, ameddig az inflációs kilátások fenntartható módon a jegybanki célon stabilizálódnak és az inflációs kockázatok a monetáris politika időhorizontján újra kiegyensúlyozottá válnak. Idén 4,1 százalékon alakulhat az éves átlagos infláció, jövőre 3,3 százalékra eshet vissza – vetítette előre az elemző. Szerinte az üzemanyagokon és a jövedéki adóval érintett termékeken kívül a szolgáltatások áremelkedése is fennmaradhat a következő hónapokban, mely az újraindítással magyarázható. Ezt a forgatókönyvet a járvány esetlegesen kialakuló, súlyos negyedik hulláma átírhatja, de már nem várhatók a korábbiakhoz hasonló szigorú korlátozások – tette hozzá a viszonylag magas átoltottsági arányra hivatkozva. Ami a forintárfolyamot illeti, a kamatkondíciók bejelentése előtt szinte egész nap 349 forintba került egy euró, ami fokozatos erősödést jelentett az egy hónappal ezelőtti 361-es szintről. A kamatemelés bejelentése után is maradt az eurókurzus a 349 forintos szinten, ami azt jelenti, hogy az történt, amire a piacokon számítottak.      ",2021-08-24,"matolcsy"
"232","https://hang.hu/gazdasag/matolcsy-szerint-a-miniszterelnok-es-a-kormany-a-konnyebb-ellenallast-valasztottak-130026","Matolcsy szerint a miniszterelnök és a kormány a könnyebb ellenállást választották","Az uniós források hatékonyabb felhasználása, illetve a gazdaságpolitika és a költségvetésért felelős pénzügy szétválasztása is eredményesebb magyar gazdaságot eredményezett volna Matolcsy György, a Magyar Nemzeti Bank (MNB) elnöke szerint. Szavai szerint a „teljesebb siker” elmaradásának oka a kormányzati szerkezetben keresendő – magyarázta a jegybankelnök a Magyar Nemzet néven megjelenő kormánylapban vezetett rovatában. Ezúttal korábbi írását folytatta. Amellett érvelt, hogy a 2010 utáni gazdaságpolitika kettős arca – miszerint önmagunkhoz képest eredményesek voltunk, de a régióban csak közepesen teljesítettünk – döntően a gazdaságpolitika intézményi gyengeségeiből fakadt, illetve hogy igenis elérhette volna az ország az 1936-os fejlettségi csúcsot. Mint írta, „a miniszterelnök és a kormány – a tárgyalt időszakban – minden esetben racionális döntéseket hozott a gazdaságpolitika intézményeinek munkamegosztásáról. Megítélésem szerint azonban a döntő pillanatokban nem a legjobb döntést, inkább a könnyebb ellenállást választották. Könnyebb volt például kipróbálni egy bevált pénzügyminisztert gazdaságpolitikai szerepben, mint bizalmat szavazni az NGM-csapat egyik tagjának, hogy folytassa a csúcsminiszteri működést. Ennek azonban az volt az ára, hogy összecsúszott a gazdaságpolitikai centrum és a költségvetési érdek, amiből mindig a rövid távú érdek kerül(t) ki győztesen. Az NGM működésében azért nem volt ellentét a két idősáv között, mert a gazdaságpolitika első számú érdeke volt a három százalék alatti költségvetési hiány megteremtése”. Arra is kitért, a pénzügyi tárca és a jegybank között semmifajta személyi ellentét nem volt 2013 és 2019 között, „azóta is minden vita közgazdasági és szakmai természetű. A vitában a jegybank a fenntartható felzárkózást képviseli. Ez teszi lehetővé inflációs céljának tartós elérését, és ez biztosítja a pénzügyi stabilitást, mivel ezek a jegybank mandátumai. A pénzügyi tárca az éves költségvetési érdeket képviseli, mert ez a mandátuma”. A továbbiakban kritizálta az uniós fejlesztési pénzek felhasználását is. – Mert ugyan a költségvetés érdeke a források gyors elköltése, de az ágazati tárcák érdeke a fenntartható felzárkózás érdekeivel nem feltétlenül esik egybe – magyarázta. A gazdaságpolitikai centrum érdeke viszont a lehető leghatékonyabb befektetés, a legnagyobb és legjobb szerkezetű növekedési hatással. Példaként említette az első Széchenyi-tervet, amelyben egy forint állami pénz három forintnyi beruházást mozgatott meg. A 2010–2019 közötti uniós programoknál 1:1 körüli az arány – írta, hozzátéve: az eddig elköltött uniós pénzeknek legalább kétszeres szorzóval kellett volna működniük, ami 15-20 ezermilliárd forint többletforrást, beruházást mozgósíthatott volna. Ebből 5-7 ezermilliárd forint költségvetési többletbevétel származott volna. További bírálatokat is megfogalmazott:  • A devizahitelezés után 2015 közepétől nyílt újra tér a lakásépítés dinamizálására. 2016 után évente átlagosan 30-40 ezer új otthont lehetett volna építeni, ami a ténylegesen megépült átlagosan 20 ezer otthonhoz képest 2020 végéig összesen 60 ezer lakás különbözetet jelent. Ez évente átlagosan 0,5 százalékkal nagyobb GDP-növekedést jelentett volna. • Dicsérte a miniszterként még általa vezetett Nemzetgazdasági Minisztérium által gondozott Széll Kálmán-terveket, amelyekkel szerinte az évtized legfontosabb szerkezeti átalakításainak 85 százalékát az évtized első harmadában végrehajtották. A folyamat megakadt – Matolcsy éppen 2013-ban lett az MNB elnöke. A teljes versenyképességi fordulat a jegybankelnök szerint évi egy-két százalék többlet GDP-hatást valószínűsítene. • A versenyképességi reformok a felgyorsult digitális átmenetet is szolgálták volna – hívta fel a figyelmet. A jegybankelnök úgy véli, hogy a sikeres digitális átállás évi több mint egy százalékkal magasabb GDP-t lehetne valószínűsíteni a területről létrejött GDP-hez képest. • Ez egyben adatreformot is jelentett volna, az állami beruházások magas aránya miatt az itt elérhető többlet döntő fontossággal bír a teljes beruházási hatékonyság szempontjából. Érvelése szerint a gazdaságpolitikai centrum és a pénzügyi tárca szétválasztása makrogazdasági mutatók jelentős javulását eredményezte volna. Azt írta, „elértük, sőt 85 százalék körüli értékkel meghaladtuk volna az 1936-ban mért átlagos nyugati és uniós fejlettségi értéket”. Ebben az esetben az államadósság-ráta legkisebb értéke 55 százalék körül alakul, a devizában fennálló államadósság szintje 0–5 százalék körüli szintre süllyed, a termelékenységi többlet 10-15 százalékos, az erre épülő bértöbblet pedig 15-20 százalékos lehetett volna – fogalmazott.  ",2021-08-23,"matolcsy"
"233","https://hang.hu/gazdasag/nem-hallottunk-ertheto-magyarazatot-arra-miert-kell-tovabb-nyomni-a-gazt-129772","„Nem hallottunk érthető magyarázatot arra, miért kell tovább nyomni a gázt”","A második negyedévre visszatért a magyar gazdaság a 2019 év végi szintre. Bod Péter Ákos szerint ilyen számok mellett az elemzők szerint kérdéses, szükséges-e egyáltalán tovább növelni a deficitet, azt ugyanis valamikor csökkenteni kell majd.  A legoptimistább becsléseket is felülmúlta a magyar gazdaság második negyedévi növekedése. A nyers adat szerint 17,9, szezonálisan és naptárhatással kiigazítva 17,7 százalékkal nőtt a magyar GDP 2020 azonos időszakához képest – közölte a Központi Statisztikai Hivatal. A kirívóan nagy növekedés nyilván annak a következménye, hogy a koronavírus-válság miatti visszaesést behozta a gazdaság – egy évvel korábban 13,5 százalékos visszaesést regisztráltak –, ám a magyar GDP már annál is magasabb 0,1 százalékkal, mint 2019 utolsó negyedévében, a koronavírus-járvány előtt volt. Matolcsy György jegybankelnök már júniusban arról beszélt, hogy a jegybank 2021-ben hat százalék körüli, akár hat százalék feletti gazdasági növekedést vár, ami szerinte az EU egyik legjobb újraindítása lesz. Ez egyben azt is jelenti, hogy az Orbán Viktor által a gyereket nevelőknek ígért szja-visszatérítésnek nem lesz akadálya, hiszen ezt az 5,5 százalékos növekedéshez kötötte a kormány.  Matolcsy György ugyanakkor megjegyezte: a gyors és sikeres helyreállítás felfutó inflációt hoz magával, mert gyors a növekedés, ezért berobban, gyorsabb az infláció felfutása is. Úgy vélte, hogy „annál nagyobb az infláció, amennyivel előrébb tartunk a helyreállításban”. – Az infláció a szegények adója mellett mindenkinek a terhe – jelentette ki. Bod Péter Ákos közgazdászprofesszor, korábbi miniszter és jegybankelnök is úgy látja:a számok arra mutatnak, hogy a normalitás ebben a vonatkozásban és a gazdaság átlagát tekintve helyreállt, visszajutottunk a 2019 végén már lassuló, de még kitartó konjunktúra-szinthez. A közgazdász ugyanakkor a Magyar Hangnak hozzátette: az árakat nehéz mérni, főleg nagy gazdasági fordulatok idején, így a gazdaság zsugorodását és növekedését is: – Azt látjuk, hogy nő a bruttó hazai termék, nő a fogyasztás, de hogy mennyivel, azt akkor tudjuk pontosan, ha az árakat jól mérik – mondta. – Ha az építőiparra tekintünk, azt látjuk, hogy miközben a szolgáltatások árát itt is nehéz mérni, azt sem tudjuk, hogy a magas teljesítmény mögött mennyi a kényszerű árnövekedés, amelyet az okoz, hogy a családi beruházásokra adott támogatás és az állami beruházások jelentősen megnövelik a fizetőképes keresletet. Ha egy uszodát harminc milliárd helyett végül hatvan milliárd forintért építenek meg, az nem biztos, hogy dupla akkora teljesítményt jelent. Ezek a folyamatok hatással lehetnek a számokra, ezért előfordulhat, hogy az ehhez hasonló statisztikai lufik később kipukkadnak.  – mondta a közgazdász. A 27 EU-ország között az állami beruházások aránya egyébként Magyarországon a legmagasabb, ezek háromnegyed része  építési beruházás.  
            A jegybankelnök szerint az állam „vasba és betonba”, nem pedig képességekbe és agyakba fektet.          Bod Péter Ákos szerint az is kérdéses, hogy ilyen számok mellett tovább kell-e növelni a költségvetési hiányt. – A magyar kormány a koronavírus-járvány miatt – más országokhoz hasonlóan – 2020-ban elengedte a költségvetési hiányt, hogy ne álljon le a gazdaság motorja. De 2021-re is elég nagy méretű deficitet terveztek, 2022-re pedig az uniós norma dupláját kitevő GDP-arányos hiányt állítottak be. A családtámogatások, az állami beruházások és a fejlesztésekre költött százmilliárdok is felfelé nyomják a növekedést, miközben kérdéses, hogy ezek a beruházások szükségesek-e, amikor elfogy a munkaerő és megdrágul az építőanyag, vagyis máris túlfűtöttségi jegyeket mutat a gazdaság – fejtette ki. – Nem hallottunk érthető magyarázatot arra, hogy ha ilyen jó hírek érkeznek, miért kell tovább nyomni a gázt. Sokan felteszik azt a kérdést, beleértve a jegybankot, a költségvetési tanácsot és a hazai elemzők nagy részét is, hogy miért kell az egyébként is nagy deficitet tovább növelni, ha szépek az adatok, de legalábbis nem rosszak – ezt egy-két félév múlva megtudhatjuk. Ha tényleg visszapattan a növekedés, akkor nem biztos, hogy a költségvetési hiányt kell növelni, mert valamikor ennek az árát meg kell fizetni, azaz jelentősen csökkenteni kell a központi kiadásokat. Ez további kérdéseket vet fel a gazdasági szereplők oldalán is, például, hogy mikor kerül erre sor, illetve hogy kinek a zsebe látja ennek kárát – mondta Bod Péter Ákos.  
            Már 1000 milliárd forintnál is többet ígért a szavazóknak a jövő évi parlamenti választások előtt a kormány – derült ki lapunk összesítéséből. Ám nem minden juttatás váltható át automatikusan voksra.            ",2021-08-17,"matolcsy"
"234","https://hang.hu/gazdasag/matolcsy-gyorgy-a-baltiak-a-lengyelek-es-a-romanok-jobban-kezeltek-a-valsagot-mint-mi-129740","Matolcsy György: A baltiak, a lengyelek és a románok jobban kezelték a válságot, mint mi","Magyarországnak nagyon sokba került, hogy eddig elmaradt a versenyképességi fordulat, és ha továbbra is elmarad, az a felzárkózásunkba kerül. Ezért kell a kormányzati gazdaságpolitika intézményi váltása és a versenyképességért felelős új intézmény felállítása – mutat rá a Magyar Nemzet online kiadásában hétfőn megjelent írásában Matolcsy György, a Magyar Nemzeti Bank elnöke, aki a múlt héten is hibának nevezte a Pénzügyminisztériumra bízni a gazdaságpolitikát. Meggyőződése szerint a következő pénzügyi válság itt kopogtat, nem az a kérdés, hogy jön-e, hanem hogy mikor és hogyan érkezik meg. Ezért aztán keresni kell a kulcsot, ami jól zárja a kapukat a válságok elől. Első pillantásra ezt a kulcsot a jegybankok jelentik, mert minden gazdaság, a magyar is, a jegybanki mérlegek növelésével védte ki a mostani válságot és annak pénzügyi válságba való átfordulását – fejti ki a jegybankelnök. Az előző válságokból tanult a világ, így a világjárvány nyomán most nem alakult ki a pénzügyi válság. Ennek ára azonban az, hogy a világgazdaságban mindenhol pénzügyi buborékok alakultak ki, a jegybankok mérlege felduzzadt, nőttek az államadósságok és a költségvetési hiányok, valamint a gazdasági helyreállítás dinamikája inflációt gerjeszt. Matolcsy György úgy látja, térségünkben a baltiak, a lengyelek és a románok jobban kezelték a válságot, mint a többiek, köztük mi, magyarok. A válságkezelési eredmények különbözőségét szerinte a válságkezelésre hozott kormányzati döntések hatékonysága és az adott ország versenyképességi szintje határozza meg. A versenyképesség mai szintje azonban a korábbi kormányzati döntések eredményét tükrözi, tehát végül a kormányzás hosszabb időszakon át elért minősége, és ennek a versenyképesség javulásában megjelenő eredménye a döntő. A válság kezelése szempontjából megszívlelendő tanulságok között sorolja fel egyebek mellett a válságkezelés és a digitális felkészültség közötti erős kapcsolatot. Döntő lehetett a pénzügyi rendszer versenyképessége – veti fel és leszögezi, hogy a 2013 után beindított fordulatnak köszönhetően a magyar gazdaságban a pénzügyi rendszerben javult legnagyobb mértékben a versenyképesség. Írásában a jegybankelnök arra is kitér, hogy a válságkezelés során azért javulhatott az ország versenyképessége, mert a válság feloldott egy belső gazdaságpolitikai patthelyzetet. Az éves költségvetési érdek már nem akasztotta meg a versenyképesség javulását célzó javaslatokat. Ennek ára most a magas költségvetési hiány és az elfutó államadósság. A tanulság azonban világos: a versenyképességi ugráshoz gazdaságpolitikai, nem pedig költségvetési gondolkodás szükséges – hangoztatja az MNB elnöke. (MTI)    ",2021-08-16,"matolcsy"
"235","https://hang.hu/gazdasag/kozeleg-a-minsky-pillanat-osszeomlasra-figyelmeztet-matolcsy-gyorgy-129639","Közeleg a Minsky-pillanat, összeomlásra figyelmeztet Matolcsy György","Közeleg az úgynevezett Minsky-pillanat, amikor az összes gazdasági szereplő hirtelen bizalmatlanná válik a fenntarthatatlanul magas állami- és magánadósságok miatt – írta Matolcsy György a Magyar Nemzeti Bank honlapján közzétett jegyzetében, amelyben Nouriel Roubini adósságválságról szóló, a Project Syndicate-en megjelent írására reagált.   Az egyik ok a jegybankelnök szerint nyilvánvaló: a nagy jegybankok valóban kénytelenek voltak az adósságválság megelőzése érdekében monetizálni a magas költségvetési hiányokat. Mindent egybevetve, majdnem minden jelentős fejlett gazdaság adósságcsapdába került – írta Matolcsy. Úgy látja, hogy a figyelmeztető jelek egyértelműek: az ár/nyereség mutatók magasak, mindenhol felfújt lakás- és technológiai eszközöket találunk, a kripto szektor irreális módon felduzzadt és visszatért az infláció. De vannak olyan jegybankok – az orosz, a kínai és a cseh mellett ilyen a magyar – amelyek már irányváltásba kezdtek a válság elkerülése érdekében – teszi hozzá. Mint leszögezi, az összes fejlett és fejlődő kormánynak el kell kezdenie az államadósság rátájának csökkentését, mert senki sem képes előre megjósolni a következő negatív kínálati sokk eljövetelét. – Jobb, ha most kis lépésekben haladunk, mint hogy egy nyíltan inflációellenes politika bevezetését kockáztassuk, ami súlyos recesszióhoz, akár válsághoz is vezethet – zárja végül rövid jegyzetét a jegybankelnök. A jegybank elnöke mostanában elég gyakran ír apokaliptikus hangvételű jegyzeteket, miközben kritizálja az Orbán-kormányt: írt már a globalizáció végéről, de arról is beszélt, hogy hiba volt a Pénzügyminisztériumra bízni a gazdaságpolitikát.  (Hyman Philip Minsky amerikai közgazdászról nevezték el a Minsky-pillanatot. Elmélete szerint a kapitalizmusban a pénzügyi rendszer konjunktúra időszakában hajlamos a túlságos optimizmusra, a túlhitelezésre. Válság idején viszont túlságosan konzervatívvá válik a hitelezése. A két fázis inflexiós pontja az összeroppanás, melyet szoktak „Minsky momentnek” (Minsky-pillanat) is nevezni – a szerk.)  
            A jegybank elnöke tovább kritizálja a kormányt.          ",2021-08-13,"matolcsy"
"236","https://hang.hu/gazdasag/varga-keskeny-mezsgyen-kell-egyensulyozni-a-valsagkezelesnel-129154","Varga Mihály: Keskeny mezsgyén egyensúlyozik a válságkezelés","„Amennyiben Magyarország eltér a fősodortól, rendszerint támadják”, eleve elutasítva a magyar utat, esetenként más gazdaságfilozófiát valló hangok is hallatszanak – panaszkodik Varga Mihály pénzügyminiszter a Figyelőben megjelent elemzésében. Ugyanakkor a jegybankelnök által korábban megfogalmazott kritikákra érdemben nem igazán reagál. Pedig Matolcsy György legújabban már egyenesen Varga Mihály munkásságát és az általa vezetett Pénzügyminisztériumot támadja.  A tárcavezető rámutat, az Európai Unió mind a mostani, mind a 2008-2009-es válság idején lassan reagált, ezért sokkal lassabban állt talpra, mint az Egyesült Államok. Érvelése szerint sem a jegybanki monetáris eszközök, sem a kormányok kezében lévő fiskális eszközök használata nem volt megfelelő az unióban, s ennek volt köszönhető a lassú helyreállás, illetve hogy nagyobb volt a visszaesés Európában, mint a tengerentúlon. Varga szerint hazánk azon országok közé tartozik, amelyek úgy tudták mérsékelni a globális visszaesés hatását, hogy közben fegyelmezett maradt a költségvetési politika. A reformintézkedések közül kiemelte az adórendszer átalakítását és a foglalkoztatás növekedését. A versenyképességet pedig oly módon helyezte a középpontba a magyar kormány, hogy eközben egyaránt csökkent az eladósodottság és a költségvetési hiány. 
            Úgy véli, hiba volt megszüntetni az NGM-et és a Pénzügyminisztériumra bízni a gazdaságpolitikát.         Az unió és az USA koronavírus-válság idején tett intézkedéseinek összehasonlításakor Varga szembeállítja az Egyesült Államok 5500 milliárd dolláros kríziskezelését a Next Generation EU 750 milliárd eurós összegével, kicsinyelve az utóbbit. Mindebből azt a következtetést vonja le, hogy ennek elsődleges oka az unió bürokratikus működési modellje. Végül a magyar válságkezelés kapcsán arra hívja fel a figyelmet, hogy az uniótól eltérő saját utat kellett választani, ahol nagyon keskeny mezsgyén kell egyensúlyozni a gazdaság újraindításához szükséges összeg meghatározásakor, hogy az még ne jelentsen túlzott eladósodást. A pénzügyminiszter arra is utal, hogy ha nem is 2022-ben, de 2023-tól a kormány vissza kíván térni a 3 százalékos hiánycélhoz.  ",2021-08-12,"matolcsy"
"237","https://hang.hu/gazdasag/matolcsy-szerint-kozepes-volt-a-kormany-teljesitmenye-129020","Matolcsy szerint közepes volt a kormány teljesítménye","Új és erős pénzügyi világgazdasági válság erősödő valószínűségére figyelmeztet legfrissebb cikkében Matolcsy György jegybankelnök, aki szerint a felzárkózást kormányzati gyengeségek hátráltatják. Hibának tartja egyebek mellett, hogy a gazdaságpolitika központja 2013-ban a Pénzügyminisztérium lett. Matolcsy György jelentős intézményi változásokat sürget a kormányzat szerkezetében és működésében, mert szerinte csak így kerülheti el az ország, hogy beleragadjon a ""közepes jövedelmi csapdába"". A jegybankelnök hétfőn megjelent cikkében egyebek mellett megismételte: a 2010 és 2019 közötti magyar gazdasági siker ellenére 2019 végére az ország nem érte el az 1936-os történelmi csúcspontot, amikor a Trianon utáni Magyarország a legközelebb volt Nyugat-Európa fejlettségéhez, illetve a mai uniós országok átlagos fejlettségéhez. Akkor az ""uniós"" átlag közel 83 százalékát, 2019 végén csak 73 százalékát érte el. Döntő oknak az állami működés hiányosságait, kiemelten a kormányzati működés gyengeségeit nevezte. ""Nálunk az eddigi - versenytársainkkal összehasonlítva - közepes gazdasági teljesítmény egy közepes kormányzati teljesítményből eredt ebben az évtizedben. Megfordítva, azért volt csak közepes a magyar felzárkózási teljesítmény, mert az állami működés hatékonysága közepes volt"" - fejtette ki. A Magyar Nemzet internetes oldalán közzétett írásában a 2010-19-es évtizedből, majd a mostani gazdasági válságkezelésből 12 tanulságot vont le a Magyar Nemzeti Bank elnöke. Ezek között megállapította, hogy 2010 és 2013 között hatékonyan működött a gazdaságpolitika centruma, és a miniszterelnök által kitalált és elnevezett Nemzetgazdasági Minisztérium (NGM) egyszerre érte el a költségvetés szanálását és a foglalkoztatás fordulatát. 2013-ban helyes volt a jegybanki fordulat elindítása is szerinte. A hibák közé sorolta pénzügyminiszterre cserélni a gazdaságpolitikai központ (NGM) vezetőjét 2013-ban, majd megszüntetni az NGM-et és a Pénzügyminisztériumra bízni a gazdaságpolitikát. ""Ez szakított a polgári oldal korábbi vezető elvével, ami szerint nem lehet az éves költségvetési érdek a gazdaságpolitika iránytűje. Ez olyan szakítás, mintha a nemzeti oldal a politika színterén feladná a nemzet, a kereszténység vagy a család eszméjét"" - írta. Ez a váltás ""gazdaságpolitikai vákuumot"" hozott létre, amit a miniszterelnök személyesen, valamint egy Gazdasági főtanács intézményesen próbált megoldani. Ez nem sikerült. Az MNB kívülről nem tudta, de nem is lehetett képes betölteni a gazdaságpolitikai űrt, a kormányzaton belül pedig nem volt erre felhatalmazott és erre képes intézmény - jelezte. 2018-tól új kormányzati ciklus indult, de továbbra sem volt gazdaságpolitikai központ, így kényszerűen a pénzügyi tárca működött központként. A helyesen létrehozott Innovációs és Technológiai Minisztérium (ITM) túl széles feladatkört kapott, miközben nem vált a gazdaságpolitika centrumává. Nem is lehetett, mert fő feladatánál - hogy az innováció/K+F/felsőoktatás/védelmi ipar területeire összpontosítson - kiterjedtebb feladatkört kapott, amit az éves költségvetési érdektől távol tartott gazdaságpolitikai központnak kellene ellátnia, ha lenne ilyen - vélte Matolcsy György. Megállapította: 2020-ban beütött a válság; az MNB és a pénzügyi rendszer sikeresen kezelte a gazdasági válságot, a külföldi tőkebeáramlásért felelős tárca kitűnően működött, az ITM sikeresen készítette elő az intenzív felzárkózási pálya feltételeit, de továbbra is hiányzik a kormányzat gazdaságpolitikai elemző agya és cselekvési központja. A gazdasági válságkezelés így közepes eredményt mutat eddig. Matolcsy György egyébként nem először bírálta az elmúlt hónapokban a kormány gazdaságpolitikáját. A Magyar Nemzeti Bank elnöke korábban kifejtette, fel van tüzelve a gazdaság és az államadósság szintje is magas, plusz nagyon magasra tervezett a 2022-es hiány, ezért mindenképpen módosítani kell a költségvetést. Varga Mihály pénzügyminiszter erre reagálva az ATV-nek azt mondta, A költségvetés marad így, ahogy van. Vicces lenne, ha a parlament által június 15-én elfogadott törvényt már júliusban módosítanánk.  A pénzügyminiszter ugyanakkor egyetértett az MNB kamatemelésről szóló döntésével.   (MTI)    ",2021-08-09,"matolcsy"
"238","https://hang.hu/gazdasag/matolcsy-az-euro-elso-ket-evtizede-tobb-kudarcot-hozott-mint-sikert-128698","Matolcsy: Az euró első két évtizede több kudarcot hozott, mint sikert","Amikor Magyarország csatlakozott az Európai Unióhoz, kötelezően vállalta, hogy bevezeti a közös fizetőeszközt; a kormány és a Magyar Nemzeti Bank tartja magát ehhez a kötelezettséghez, de csak biztonságos és sikeres euróbevezetést tartanak elfogadhatónak – fejtette ki a jegybank elnöke a magyarnemzet.hu-n vasárnap megjelent, „Miért jobb nekünk a forint, mint az euró?″ című írásában. Matolcsy György úgy fogalmazott: a forint 75. születésnapján kötelező mérlegre tenni a magyar forint kivezetésének és a közös euró bevezetésének dilemmáját. Az MNB elnöke szerint forinttal jobban lehetett kezelni a 2020/2021-es válságot, mint az euróval. Magyarország kisebb mértékű gazdasági visszaesést szenvedett el 2020-ban, mint az eurózóna, és a válság során is közeledett fejlettségben az EU-átlaghoz. Az eurózónánál gyorsabb a magyar gazdaság újraindítása. Magyarország már 2021 végére helyreállítja a 2019. év végi GDP szintet, amit ugyanakkor várhatóan még nem érnek el az eurót használó tagállamok – jelezte.  – Miután a pénzmennyiség bővítése bizonyult a fő válságkezelési eszköznek, ezért a jobb magyar eredmény a forintnak köszönhető. A magyar pénzügyi rendszer az MNB önálló pénzpolitikája révén olyan célzott eszközöket használt a válság kezelésére, amire az eurózóna nem volt képes – hangsúlyozta Matolcsy György. Hozzátette: a közös euróval az eltérő helyzetben lévő eurózóna-tagok nem tudtak differenciált, az egyes országok sajátosságait figyelembe vevő eszközöket bevezetni. Ezzel szemben a magyar eszközök jól céloztak és jó hatásfokkal működtek az NHP Hajrá!, a hosszú moratórium, a fedezett hitelek, az eszközvásárlások és a rugalmas kamatpolitika révén – írta. A jegyban elnöke kitért arra is, hogy a 2007/2009-es válságot forintra épülő gazdaságpolitikával eredményesen lehetett kezelni, az euróval pedig nem, valamint a 2013 utáni növekedési, majd felzárkózási fordulat a forintra épült. Matolcsy György szerint az euró első két évtizede több kudarcot hozott, mint sikert. Az első 20 év csak Németország és Hollandia számára hozott nyereséget, az összes többi tagállamnak veszteséget, a déliek számára pedig történelmi mértékű veszteséget – írta, hozzátéve, hogy jobban teljesítettek azok, akik kimaradtak az eurózónából. – Gazdaságtörténeti tény, hogy az eurózóna mindegyik tagállama még euró nélkül érte el a csatlakozáskor meglévő fejlettségi szintjét, tehát így lett fejlett és gazdag. Nem az euró hozott gazdagságot, hanem a nemzeti fizetőeszköz – fogalmazott az MNB elnöke. – Érdemes nagyra értékelni a forintot és keresni az euró átvételének biztonságos, tehát sikert ígérő időpontját – fogalmazott írásában Marolcsy György. (MTI)  ",2021-08-01,"matolcsy"
"239","https://hang.hu/gazdasag/rona-peter-szakszeruen-mutatta-be-virag-barnabas-hogy-milyen-feltetelek-mellett-lehet-euronk-128305","Róna Péter: Szakszerűen mutatta be Virág Barnabás, hogy milyen feltételek mellett lehet eurónk","Virág Barnabás nagyszerűen összefoglalta, miben és hogyan kellene a magyar gazdaságpolitikának változni ahhoz, hogy reális esély legyen az euró sikeres bevezetésére. Érvelésének azonban van egy pontja, ahol vitába kell szállnom vele – nyilatkozta lapunknak Róna Péter közgazdász. – Ez pedig az inflációs folyamatok, és azok kezelésének kérdése.  Az Oxfordi Egyetem oktatója ezzel kapcsolatosan elmondta, kétségei vannak azzal kapcsolatosan, hogy a havi 30 bázispontos kamatemelés útját állja majd a további drágulásnak. Úgy érzi, Virág Barnabás nem vette figyelembe, hogy az Európai Bizottság döntése értelmében egyelőre egyetlen fillér sem érkezik az országba a helyreállítási alap pénzeiből, amelyre pedig nagy szüksége lenne a magyar gazdaságnak. Erre ugyanis reagálni fog a piac, amely amúgy sem nézi jó szemmel a magas magyar költségvetési hiányt és államadósságot. A végeredmény a forint további gyengülése lehet, akár 380-390 forintos szint fölé is.  
            Az MNB szakmai diskurzust szorgalmaz.         Róna Péter arról is beszélt, hogy véleménye szerint a jelenlegi szituációban a jegybank eszközrendszere nem elegendő az infláció kordában tartására, ha a kormány továbbra is felelőtlenül költekezik. Kiemelte, erre Virág Barnabás finoman utal is az interjúban, bár Róna szerint kicsit optimista a jegybank álláspontja ebben az ügyben. A közgazdász kiemelte, Virág Barnabás nagyszerűen elemezte az euró bevezetéséhez szükséges körülményeket, illetve hogy mekkora veszélyeket jelentene, ha felkészületlenül engednék rá a magyar gazdaságra a közös uniós pénzt.   – Bár szó szerint nem mondja ki az alelnök, de utal rá, hogy a magyar gazdaságnak ahhoz, hogy veszély nélkül be lehessen vezetni az eurót, egészen más gazdaságpolitikára lenne szüksége, mint a jelenlegi. Egy olyan gazdaságpolitikára, amely nem a forint leértékelésével, hanem a termelékenység, a hatékonyság emelésével hozza rendbe a magyar versenyképességet. Ki is mondja, hogy minden olyan gazdaság, amely érdemben elmarad a német gazdaság hatékonyságától, az rosszul jár az euró bevezetésével – hangsúlyozta a közgazdász. 
            Nem lenne jó ötlet, ha kettős euróárfolyamot vezetnének be az északi és a deli tagállamoknak – mondta a Magyar Hangnak Csaba László közgazdász Matolcsy György jegybankelnök felvetéséről.         Róna Péter azt is kiemelte, Virág Barnabás az interjú végén finoman utal azokra a jegybanki tanulmányokra, amelyek igen színvonalasan mutatják be a versenyképességgel, a hatékonysággal kapcsolatosan végrehajtandó feladatokat. Ezek a tanulmányok a közgazdász szerint megalapozzák egy sokkal jobb, egészségesebb gazdaságpolitika kialakítását. Sajnálatos, hogy az ellenzék erre nem fordít különösebb figyelmet.  – Nagyon ellentmondásos a helyzet – értékelte a jegybank szerepét. –  Az egyik oldalon ott vannak Matolcsy György hóbortos kijelentései, excentrikus viselkedése, a másikon viszont komoly érdem, hogy felépített egy olyan, komoly szellemi képességgel rendelkező jegybankot, amely kétségkívül eléri a legmagasabb európai szintet. Szakmai értelemben ez egy kiváló jegybank. Nagyon nagy hiba lenne ezt nem tudomásul venni, jelenleg ugyanis ez az egyetlen nemzetgazdasági pillér, amelyre sikeres magyar gazdaságpolitikát építhet majd az Orbán-kormány utódja. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2021-07-22,"matolcsy"
"240","https://hang.hu/gazdasag/matolcsy-otlete-csak-tovabb-melyitene-a-kulonbsegeket-127917","Matolcsy ötlete csak tovább mélyítené a különbségeket","Nem lenne jó ötlet, ha kettős euróárfolyamot vezetnének be az északi és a deli tagállamoknak – mondta a Magyar Hangnak Csaba László közgazdász, egyetemi tanár Matolcsy György jegybankelnök felvetéséről. Szerinte az Európai Unión belüli gazdasági különbségeket valóban kezelni kell, de a Magyar Nemzeti Bank vezetője által felvázolt megoldás csak növelné az fejlettségi eltéréseket. Kettős euróárfolyam bevezetését javasolta az északi tagállamoknak és a délieknek Matolcsy György a kormánypárti Magyar Nemzetben megjelent írásában. A jegybankelnök szerint ugyanis az Európai Unió a 2020-as években lemarad a pénzügyi, kereskedelmi és az új típusú hadviselés eszközeinek kifejlesztésében. – A két fő hadviselő fél – az Egyesült Államok és Kína – hatalmas innovációs áttöréseket érnek el a versengés összes területén, ebből azonban az EU lényegében kimarad – írta. A jegybank elnöke a közös pénzt, az eurót az EU legerősebb pontjának egyben a leggyengébb területének is tartja, amelyet „a nyugat-európai nemzetek új háborújától és a keleti birodalomtól való félelem hozott létre”. Úgy vélte, a Szovjetunió felbomlásával megszűnt a külső fenyegetés, azaz szerinte a megszületés egybeesett létezési okának megszűnésével. Matolcsy György szerint ma két eurócsoport él együtt egy eurózónában: az északiak és a déliek. – A gazdasági fejlettség,  az életmód, életfelfogás terén sem egységes Európa. A válság során az északiak jelentősen növelték a déliekhez képest már korábban is jelentős előnyüket. Ez így lesz az egész évtizedben – írta Matolcsy György. 
            A jegybankelnök szerint nem tartozunk abba a körbe, amely hosszú ideig megengedheti magának a jelentős deficitet.         Véleménye szerint az Európai Unió hármas adósságot halmoz fel. A válság alatt minden tagállam államadóssága nőtt, az Európai Központi Bank pedig – helyesen – jelentősen növelte mérlegét, ezzel megmentette az eurózónát a gazdasági összeomlástól. Ez az államok második eladósodási szintje. Az eurózóna kormányai és a közös jegybank együtt nagyjából a GDP 40 százalékát fordították válságkezelésre, de ezzel sem előzhették meg a belső fejlettségi törésvonal erősödését – vélekedett az MNB elnöke. Az eladósodás harmadik szintjét abban látja, hogy az EU döntött, a teljes közösség is elindul az eladósodás útján: a mostani 750 milliárd eurós kötvénykibocsátás csak az első lépés. Matolcsy György szerint ezzel az EU rálépett a japán útra, ami két elveszített évtizedet és a GDP 260 százalékát elérő államadósság felhalmozását hozta a távol-keleti szigetország számára. Úgy vélte, innen már nehéz a visszaút. Az MNB elnöke úgy látja, hogy az Európai Unió a közös fizetőeszköz miatt valójában euró-csapdában van. A közös pénzpolitika az északiaknak fejlődést hoz, a délieknek további lemaradást. Ezen nem segít a hármas eladósodás, mert a pénz nagyobb mennyisége nem oldja fel a pénz minőségi hátrányát: a közös monetáris politikát és az egységes árfolyamot. Matolcsy György szerint külön euró kellene az északiaknak és a délieknek, de megjegyezte, hogy ez ma lehetetlennek tűnik, hozzátéve, hogy csak az évtized elején járunk. Az új digitális jegybanki pénz szerinte megteremti az elvi lehetőséget az európai monetáris mozgástér tágítására és egy kettős árfolyamrendszer bevezetésére. 
            A jegybank elnök szerint a jövő évi választás valójában arról szól, hogy képesek lesznek-e az Európai Unió intézményei – az Európai Egyesült Államokban hívő, balliberális magyar vezető csoporttal közösen – arra, hogy Magyarországot rövid úton bevigyék az euróövezetbe.         – Abban igaza van Matolcsy Györgynek, hogy kezelni kell az Európai Unión belüli gazdasági eltéréseket, az általa felvázolt megoldás viszont biztosan rossz ötlet – fogalmazott a Magyar Hangnak Csaba László közgazdász, egyetemi tanár. Mint mondta, a valutaunió több mint két évtizede működik, de azok a gondok, amelyeket az MNB elnöke felvetett, nem a monetáris rendszerhez kötődnek, hanem a gazdasági modellekhez, a gazdasági stratégiákhoz, valamint az egyes országok értékrendjéhez. – Dolgozni kell azon, hogy a Kelet és a Nyugat közötti különbségek ne vezessenek szakadáshoz, de egy kettős valutarendszer csak elmélyíti a problémákat, leegyszerűsítve egy centrum-periféria viszonyrendszer alakulna ki – mondta. Csaba László rámutatott: kettős valutarendszer általában a rosszul működő országokban jön létre, amikor a valutának van egy hivatalos árfolyama és egy olyan, amely a piacon érvényesül. Márpedig ha a hivatalos és tényleges árfolyam eltér egymástól, az már önmagában a gazdaság súlyos működési zavarának a jele – tette hozzá. Példaként a kelet német márka esetét hozta, amelyet 1:1 arányban váltottak a nyugat-német márkával, de a piacon már négy kelet-német márka ért egy nyugatit. A közgazdász szerint Matolcsy György érvelése ott is sántít, amikor a digitális jegybanki pénz megjelenéséhez köti a kettős árfolyam bevezetésének lehetőségét. – A pénzforgalom túlnyomó része már most is elektronikus jel, a pénz digitalizációja ugyanis részben végbement az elmúlt évtizedekben – fogalmazott. Csaba László szerint az euróval kapcsolatban gyakran megfogalmaznak olyan igényeket, amelyekről a bevezetése idején még szó sem volt. Eredetileg ugyanis annyi volt az elvárás a közös pénznemmel kapcsolatban, hogy legyen olyan stabil, mint a német márka volt. – Ha megnézik, ez bekövetkezett, az egyetlen probléma az volt vele, hogy túl stabil volt. Arról folyik ugyan vita, hogy más szerepet is kell-e vállalnia az Európai Központi Banknak – például vállaljon-e a környezetvédelem területén nagyobb szerepet –, de a kettős valuta ötlete fel sem merül – mondta Csaba László.  ",2021-07-12,"matolcsy"
"241","https://hang.hu/gazdasag/matolcsy-ismet-odaszurt-a-kormanynak-a-magas-adossagszint-miatt-127761","Matolcsy ismét odaszúrt a kormánynak a magas adósságszint miatt","Európában a jelenlegi magas deficitek és a nagy államadósság nem tartható fenn, különösen az eurozónán kívüli, még mindig sérülékeny feltörekvő gazdaságok esetében – idézi a Hvg.hu Matolcsy György gondolatait. Az MNB elnöke Facebook-bejegyzésében egy, az Economistban megjelent cikkre reagálva elmélkedik arról, hogy csak „elméletben lehetséges a fiskális ingyen ebéd. Amikor az államadósság kamatlába alacsonyabb, mint a gazdasági növekedés üteme, a meglévő adósságterheknek nincsenek fiskális költségeik. Amerikában végtelenségig kezelhető a GDP 2,1%-át kitevő deficit, amíg az ország adóssága a GDP 130%-át nem haladja meg. De ez nem tartható örökké”. Matolcsy azt is hozzátette, hogy ez a lehetőség csak az USA számára létezik. „A többi szereplőnél számos egyenlőtlen feltétel áll fenn, ami azt jelenti, hogy a világ többi országának nem áll rendelkezésére ingyen ebéd.” „Európában a jelenlegi, magas deficitek, és a nagy államadósság nem tartható fenn, különösen az eurozónán kívüli, még mindig sérülékeny feltörekvő gazdaságok esetében.” Ezzel alig titkoltan többek között hazánkra is utal, azt sejtetve, hogy ideje lenne, ha a kormány csökkentené a deficitet.  ",2021-07-08,"matolcsy"
"242","https://hang.hu/gazdasag/matolcsy-szerint-nem-erdeke-a-magyar-gazdasagnak-az-euro-gyors-bevezetese-101345","Matolcsy szerint nem érdeke a magyar gazdaságnak az euró gyors bevezetése","A jövő évi választás valójában arról szól, hogy képesek lesznek-e az Európai Unió intézményei – az Európai Egyesült Államokban hívő, balliberális magyar vezető csoporttal közösen – arra, hogy Magyarországot rövid úton bevigyék az euróövezetbe – erről ír a Magyar Nemzet internetes oldalán megjelent e heti cikkében a Magyar Nemzeti Bank (MNB) elnöke. A gyors euróövezeti csatlakozással Matolcsy György szerint bezáródik a hazai felzárkózás útja a fejlett világ felé. „Ha nem, akkor folytathatjuk a nemzeti felemelkedést, a gazdasági felzárkózást és az EU megreformálásának 2010-ben megkezdett folyamatait” – vélekedik a szerző. 
            A gyógyszer addig jó, amíg megfelelő ideig szedi a beteg, aki már meggyógyult, annak káros mellékhatásai lehetnek tőle – így érvel a jegybank a hitelmoratóriumból való kilépés mellett.          A jegybankelnök szerint az euró megteremtette azt a német Európát – egy európai Németország helyett –, amitől mindenki, még maguk a németek is féltek. Egy ellenzéki győzelem drámai visszafordulást és gazdasági katasztrófát jelentene Magyarország számára. „A még titkos, de szivárgó terv szerint vagy utcai anarchiával, vagy választási győzelemmel lehetne olyan népszavazást kiírni, ami az Alaptörvényt kijátszva bevinné az országot az eurózónába. Az eurózónából nem lehet kilépni, csak az EU-ból való kilépéssel, amit józan ember nem vállal: így válna véglegessé az euróval együtt Magyarország lemaradása is” – állítja a Matolcsy György.  ",2021-06-28,"matolcsy"
"243","https://hang.hu/gazdasag/mnb-a-moratoriumbol-valo-kilepes-a-racionalis-dontes-101341","MNB: A moratóriumból való kilépés a racionális döntés","A gyógyszer is csak addig jó, amíg megfelelő ideig szedi a beteg, aki már meggyógyult, annak káros mellékhatásai lehetnek tőle – így érvel a jegybank a hitelmoratóriumból való kilépés mellett.  A járvány okozta gazdasági válsághelyzet kialakulásakor a törlesztési moratóriumba való belépés, míg a krízis elmúltával, az adósok jövedelemtermelő képességének visszaszerzésével a fizetési stopból kilépés a racionális döntés – írja friss közleményében a Magyar Nemzeti Bank (MNB). A jegybank egy hete már kiadott egy hasonló tartalmú figyelmeztetést, amellyel már akkor is szembe ment a kormány hitelmoratórium meghosszabbításáról szóló törekvéseivel.   A Matolcsy György vezette MNB szerint „a megfelelő jövedelemmel, törlesztési forrással bíró ügyfelek számára a moratóriumban való maradással elérhető előnyt hosszabb távon meghaladhatják a kockázatok. Az, hogy fölöslegesen nő meg a hitelük futamideje és a teljes visszafizetendő összegük a bank felé”.  ",2021-06-28,"matolcsy"
"244","https://hang.hu/gazdasag/nepszava-matolcsy-adam-butorai-kerulhettek-a-jegybank-epuletebe-125903","Népszava: Matolcsy Ádám bútorai kerülhettek a jegybank épületébe","A jegybankelnök fiának cégétől kerülhettek bútorok az édesapja által vezetett jegybank épületébe – tudta meg a Népszava. A lap birtokába kerültek olyan fotók, melyek szerint olyan bútorokat pakoltak ki a Magyar Nemzeti Bank tulajdonában álló volt Postapalota – jelenlegi nevén Buda Palota udvarán –, amelyek a jegybankelnök fia, Matolcsy Ádám tulajdonában lévő Balaton Bútor Kft.-től érkezhettek. A Népszava kérdéseire válaszolva Matolcsy Ádám nem cáfolta, hogy az ő bútoraik kerültek a Buda Palotába, de hangsúlyozta, tartja magát korábbi nyilatkozatához, hogy „a Balaton Bútor Kft. nem indul olyan közbeszerzésen, ahol a kiíró a Magyar Nemzeti Bank vagy annak bármilyen leányvállalata”. Igaz, azt is hozzátette: a gyár „partnerei közt is szerepel kereskedő, viszonteladó, aki tovább értékesítheti a termékeinket, de ennek utóéletét cégünk nem követi nyomon”. A lap szerint ennek ugyanakkor némileg ellentmond, hogy az udvarra a felirat szerint a Balaton Bútor autója állt be. 
            A fideszes Ovádi Péter még meg is köszönte a kormánynak, hogy gyorsan döntött a támogatásról.
         A lap hozzátette: a Széll Kálmán téri felújítási projektet az MNB tulajdonában álló MNB-Ingatlan Kft. fogja össze, amelynek jogelődjét korábban a Közbeszerzési Döntőbizottság a közbeszerzési törvény hatálya alá nem tartozó állami tulajdonú cégnek minősítette. Az MNB-Ingatlan a kivitelezéssel a Raw Development Kft.-t bízta meg, amely a teljes külső és belső munkálatokat végzi és szervezi. A Népszavával az MNB-Ingatlan azt közölte: „nincs és nem is lehet ráhatása”, hogy a részfeladatokat kivel végezteti el az ingatlan – beleértve a Pénzmúzeum és Látogatóközpont – teljes bútorozását 2,484 milliárd forintért vállaló Raw Development. A Népszava mindehhez hozzátette: a Raw Development építette évekkel ezelőtt Matolcsy Ádám balatoni nyaralóját, illetve újította fel az akkoriban a használatában lévő fővárosi luxuslakást is. A cég 2013-ig Matolcsy György unokatestvérének, Szemerey Tamásnak az érdekeltsége volt.    ",2021-04-22,"matolcsy"
"245","https://hang.hu/gazdasag/matolcsy-gyorgy-ismet-biralt-az-egeszsegipar-messze-kepessegei-es-lehetosegei-alatt-teljesit-124683","Matolcsy György ismét bírált: az egészségipar messze képességei és lehetőségei alatt teljesít","Újra a 10-20 évre előretekintő, nemzeti versenyképességi és fenntarthatósági programot hiányolta és ennek megalkotását sürgette a jegybankelnök a Növekedés.hu portálon megjelent legfrissebb írásában, amelyben az elmúlt 30 év magyar eredményeit és kudarcait foglalta össze. Az MTI szemléjéből kiderül: Matolcsy György az eredmények közé sorolta egyebek mellett, hogy Magyarország teljes mértékben integrálódott a Nyugathoz, export szempontjából „középhatalommá” vált, döntően a külföldi működő tőkeberuházásoknak köszönhetően, és rátalált a gazdasági növekedés és a pénzügyi egyensúly együttes receptjére. A kudarcok felsorolásánál a jegybankelnök megállapította, hogy „digitális átállásban középszerűen teljesítünk”. A magyar felsőoktatás legfeljebb a középmezőnyben teljesít, hiszen a globális innovációs rangsorban a magyar helyezés kedvező, a 27. helyet éri, de a felsőoktatási rangsorban csak az 53. helyen áll az ország, ami elfogadhatatlanul alacsony szintet jelent – írta. Azt is megjegyezte, hogy az egészségipar messze képességei és lehetőségei alatt teljesít. A négy kitűnő orvostudományi egyetem, a régióban kiemelkedő gyógyszergyárak és az ígéretes kutatások, találmányok ellenére a teljes egészségipari szektor fejletlen, a sikeres felzárkózókhoz (például Izrael, Dél-Korea, Dubaj) és különösen a lehetőségeihez képest. „Már látjuk, hogy nem nyerhet az, aki nem tekinti az egészségipart stratégiai ágazatnak” – fogalmazott. Azt is leszögezte, hogy még nem születtek meg a vezető magyar technológiák és még nem jöttek létre a dinamikus térbeli motorok, városrégiók, végül, „még nem rendelkezünk egy hosszútávú, fenntarthatóságra épülő versenyképességi programmal sem” 
            Az MNB elnöke szerint elérhettünk volna jobb teljesítményt, ha képesek lettünk volna ötödével emelni az állami beruházások szintjét.          ",2021-03-22,"matolcsy"
"246","https://hang.hu/gazdasag/matolcsy-ujra-uzent-uj-kormanyzati-szerkezet-es-mukodes-szukseges-124109","Matolcsy újra üzent: Új kormányzati szerkezet és működés szükséges","Több újraindításra is szüksége van a magyar gazdaságnak, és ezekről már most ideje lenne gondolkodni – írta legfrissebb elemzésében Matolcsy György, a Magyar Nemzeti Bank (MNB) elnöke a Növekedés-hu-n. A jegybankelnök megdicsérte a külügyet, és új kormányzati szerkezetet és működést sürgetett.   Mint írta, „újra kell indítanunk a 2020-as éveket. A 2010-es éveket egy gyors és sikeres válságkezeléssel indítottuk, most is erre van szükségünk. Akkor a pénzügyi egyensúlyt, most a gazdasági növekedést kell először helyreállítanunk.” Sorolta a feladatokat: újra kell indítanunk a gazdasági felzárkózás folyamatát. Ki kell jelölni az egyensúlyi pályára való visszatérés idősávját és forrásait. A 2020-ban elromló egyensúlyi mutatókat már 2021-ben és 2022-ben is javítani kell az előző évhez képest. Enélkül aligha lehetséges 2022 után az újabb egyensúlyi fordulat – írta. „Elsősorban a beruházásoknál szükséges erőteljes, hatékony és célzott beruházási újraindítás. A célzás részeként az állami beruházásoknál kell fordulat, legalább 3000 milliárd forintos teljesítménnyel 2021-ben. A célzás célzásaként az állami beruházásokat döntően két területre érdemes összpontosítani: a lemaradások gyors behozására és az elmúlt évtizedben kiépített előnyök erősítésére” – írta. 
            Vajon megmenthető-e Orbán Viktor „jobb keze”, vagy inkább végleg búcsút vesz tőle a miniszterelnök.         Szerinte az újraindítás kulcskérdése, hogy „döntően nem a régi gazdasági szerkezetet kell helyreállítani, hanem előre kell törni a 2020-as évek új technológia forradalma felé”. Hozzátette: ehhez a pénzügyi források rendelkezésre állnak, az eszközöket, döntően a hatékony kormányzati programokat kell megteremteni. Nagyon megdicsérte a Külgazdasági és Külügyminisztériumot, amiért 2020-ban jelentősen bővíteni tudta a külföldi működő tőkeberuházásokat. Hozzátette: „minden új beruházás világszínvonalú új technológiát épít be a magyar gazdaság szerkezetébe. Hasonló fordulatokra lesz szükség az újraindítás keretében minden ágazatban, ezért az állami beruházásokat nem csupán mennyiségileg, hanem minőségileg is szükséges megújítani. Ehhez pedig új kormányzati szerkezet és működés szükséges.” Úgy látja, hogy a fenntartható felzárkózási pálya évi 4-4,5 százalékos növekedést hozhat 2030-ig, amivel közel lehet kerülni az akkori EU-átlaghoz. Ehhez el kell kerülni a közepes fejlettség csapdáját, amikor a magyar gazdaság GDP növekedési üteme 2 százalék körül alakulna évente, amivel beragadnánk az uniós rangsor utolsó negyedébe. A fenntartható felzárkózási pályán a növekedés 75 százaléka a termelékenység emelkedéséből és 25 százaléka a foglalkoztatás bővüléséből eredhet. 
            Matolcsy György azért tekinti példának Észtországot, mert a fejlettségi szintje az EU-átlag 64,6 százalékáról 84 százalékára emelkedett 2009 óta.         Szerinte a 2020-as évtized megnyerésének kulcsa a termelékenység javulása, melyhez „minden olyan tartalékot mozgósítani kell, amit eddig nem vagy csak részben használtunk”. A kormány figyelmébe ajánlotta ehhez saját programjait, vagyis az MNB 330 pontos versenyképességi programját, az 50 pontos válságkezelési és a 10 pontos újraindítási programot. „Bár úgy tűnik, hogy ezekből lehet csemegézni, de nem, mert együttesen mindre szükség van. Bár úgy tűnik, hogy néha kínos a mérések eredménye, de nem, ezek az információk a legjobb barátaink. Már az adat az új olaj, a mérés tényei adják a reformpálya fűtőanyagát. Az újraindítás lényege az újra formálás, a reform” – írta. Cikkét pedig így fejezte be, üzenve a kormánynak: „ebben az évtizedben az egész világon nagy erő és sok pénz van a kormányok kezében, ezért minden kormánynak érdemes hallgatnia az ősi kínai bölcsességre: A nagy erő körültekintő, okos és bölcs alkalmazása szerencsét hoz.” Az elmúlt időszakban visszatérően új elemzésekkel jelentkezett Matolcsy György, melyekben többször kritizálta a kormány gazdaságpolitikáját. Február elsején például azt írta, hogy „Magyarország ma nem rendelkezik egységes és világos jövőképpel. Ausztria utolérésének szükségességét a politikai vezetők nem fogadják el, bár földrajzilag és történelmileg is kézenfekvő cél volna ez.” Ezek után sokakban felmerült a kérdés, hogy vajon megmenthető-e Orbán Viktor „jobb keze”, vagy inkább végleg búcsút vesz tőle a miniszterelnök.  ",2021-03-08,"matolcsy"
"247","https://hang.hu/gazdasag/matolcsy-az-nyer-aki-megakadalyozza-a-kozeposztaly-szeteseset-123829","Matolcsy: Az nyer, aki megakadályozza a középosztály szétesését","A jegybankelnök folytatta a magyar kitörésről szóló cikksorozatát a Növekedés.hu portálon. Ezúttal arról elmélkedett, hogy minden sikeres ország a technológiai forradalomra (CIOTAIR) építette kitörését, azaz a felhő technológiára (Cloud), a dolgok internetjére (IoT), a mesterséges intelligenciára (AI), illetve a robotizációra (R).  – Minden siker mögött láthatóan (ír, észt, finn, lengyel, román, szingapúri, koreai) vagy rejtett módon (osztrák turizmus, bajor autóipar és pénzügyi rendszer, katalán innovációs környezet) technológiai ugrás áll – írja. 
            Matolcsy György azért tekinti példának Észtországot, mert a fejlettségi szintje az EU-átlag 64,6 százalékáról 84 százalékára emelkedett 2009 óta.         Kiemeli, a sikerhez egy vagy több hazai világelső technológia kifejlesztésére van szükség. Szerinte a jövő a városoké, beleértve ebbe a kertvárosokat is, legalább is ezt mutatja az elmúlt néhány száz év történelme.  Később kiemeli, a nagy és óriás régiók felértékelődnek. Ebben a folyamatban hazánknak az egységes kárpát-medencei térség kínálkozik, illetve a V4-6 országok. A jegybankelnök szerint „az nyer, aki megakadályozza a középosztály szétesését, sőt bővíti azt. Az veszít, aki csak az 1 százalék, sőt a 0,1 százalék érdekét nézi. Magyarország jó esélyekkel rendelkezik a középosztály kiszélesítésére. A demográfiai program mellett egy sor mással is erősíteni lehet (otthonteremtés, világszínvonalú hazai felsőoktatás, innovációs ugrás a gazdaságban, fejlett egészségügy) a felfelé vivő lifteket.” Az írás végén visszatér egy korábbi cikkében megfogalmazott gondolatához, nevezetesen hogy csak az az ország lehet sikeres, amely minden folyamatot mér, és ennek tapasztalatait a lehető leggyorsabban beépíti a folyamatokba. 
            Az MNB elnöke szerint Magyarország ma nem rendelkezik egységes és világos jövőképpel.          ",2021-03-01,"matolcsy"
"248","https://hang.hu/gazdasag/matolcsy-szerint-esztorszag-pelda-lehetne-magyarorszagnak-123552","Matolcsy szerint Észtország példa lehetne Magyarországnak","Észtország rekordszintű fejlődésének sok olyan tanulsága van, amelyet Magyarországnak is érdemes figyelembe vennie – írta a Magyar Nemzeti Bank (MNB) elnöke a növekedés.hu oldalon hétfőn közzétett elemzésében. Matolcsy György azért tekinti példának Észtországot, mert a fejlettségi szintje az EU-átlag 64,6 százalékáról 84 százalékára emelkedett 2009 óta, miközben V4-ek jóval kevesebbet dolgoztak le a hátrányukból: Lengyelország 13 százalékot, Magyarország és Csehország körülbelül 10 százalékot, Szlovákia pedig még vissza is esett – tette hozzá. Az MNB-elnök szerint a balti ország fejlődése csak részben magyarázható azzal, hogy nem örököltek jelentős államadósságot. Az észtek a felzárkózásukat a digitális forradalomra építették, és csakhamar annak egyik vezetőjévé váltak. Majdnem az összes állami szolgáltatásukhoz kapcsolódik online ügyintézés, és mind az innováció, mind a technológiai cégek beruházásai terén a legkiválóbbak közé tartoznak Európában. Matolcsy György hangsúlyozta, hogy Magyarországnak is sürgetnie kell a digitális átmenetet, erősítenie kell a technológiai ágazatot, amihez innovációkra és világszínvonalú egyetemekre van szükség. A jegybank elnöke a magas beruházási rátát, a tartósan dinamikus termelékenység-növekedést, a bérfelzárkózást, a külföldön dolgozók hazahívását is követendő példának tekinti Észtország elmúlt évtizedéből. Matolcsy korábban azzal is kritizálta a magyar gazdaságot, hogy Románia is sokkal jobb teljesítményt ért el nálunk. 
            Az MNB elnöke szerint Magyarország ma nem rendelkezik egységes és világos jövőképpel.          ",2021-02-22,"matolcsy"
"249","https://hang.hu/gazdasag/matolcsy-gyorgy-az-elmult-szaz-ev-egyik-leggyorsabb-valsag-utani-gazdasagi-novekedeset-erhetjuk-el-121396","Matolcsy György: Az elmúlt száz év egyik leggyorsabb válság utáni gazdasági növekedését érhetjük el","A járvány az elmúlt száz év ötödik legnagyobb visszaesését okozta Magyarországon, ami rövid távon sok sebet ejt, de a gazdaság alapszövetét nem rombolja, mert az immunrendszerünket előzőleg megerősítettük és a válságot jól kezeltük – erről is beszélt a Magyar Nemzetnek adott interjújában Matolcsy György. A jegybank elnöke szerint meghatározó lesz, hogy mikorra sikerül elérni a lakosság védettségét és ezzel legyőzni a járvány okozta félelmet. Amennyiben az a jövő év első felében megvalósul, akkor az elmúlt száz év leggyorsabb gazdasági helyreállására számítunk Magyarországon.  Matolcsy György azt mondta, hogy a gyors javulásért tenni is kell: a beruházási rátát minden évben 25 százalék felett kell tartani, a válság során megszűnő munkahelyek helyett legalább ugyanannyi, de a korábbiaknál termelékenyebb munkahelyet kell teremteni, végül el kell kerülni a hitel nélküli kilábalást, mert az szükségszerűen lassú és elnyújtott. A Magyar Nemzeti Bank elnöke beszélt a 2010 utáni időszakról is, szavai szerint a legnagyobb kihívást a status quo megváltoztatása, a megszokott mintákkal való szakítás jelentette. Fel kellett vállalni a nemzetközi és hazai vitákat, és kitartónak kellett lenni, mivel a reformok természete olyan, hogy előbb jelentkezik a költségük, és utána a hasznuk. – A bátor, sokszor teljesen újszerű lépések keresztülvitelében mindig számíthattam Orbán Viktor miniszterelnök úr támogatására, aki a legnagyobb ellenállásokon is átlendítette a reformok folyamatát – fogalmazott. Beszélt arról is, szerinte mi történne, ha az ellenzék nyerne 2022-ben. – Eladnák a stratégiai ágazatokat, kiszolgáltatnák a gazdaságot a külföldi befektetőknek a külső eladósodás révén, a munka helyett a spekulációt és a potyautas-stratégiákat támogatnák, ami morális és gazdasági válsághoz, tartós leszakadáshoz vezetne, majd a szükségszerűen előálló válságot megszorításokkal kezelnék – sorolta.  ",2020-12-28,"matolcsy"
"250","https://hang.hu/gazdasag/rona-peter-az-ev-vegere-a-lakossag-harmada-nyomorban-fog-elni-119946","Róna Péter: Az év végére a lakosság harmada nyomorban fog élni","A devizahitel nem felel meg a hitel fogalmának – nyilatkozta az Indexnek adott interjújában Róna Péter közgazdász. Az Oxfordi Egyetem oktatója szerint a devizahitelezés bevezetésére azért volt szükség, mert az akkori magyar gazdaságpolitika – Gyurcsány Ferenc miniszterelnökkel és Simor András jegybankelnökkel az élen – olyan monetáris és gazdaságpolitikát folytatott, ami párosította a rendkívül laza költségvetést egy szadista monetáris politikával,  ami a forintkamatokat 13-14 százalék környékére emelte, hogy ezzel az óriási kamattal valahogy a laza fiskális politikából származó inflációs veszélyeket kordában tudja tartani Miután az erős forint támogatta az importot és korlátozta az exportot, a gazdaság politikai válasza a devizahitel volt, mert a kiugróan magas forintkamatok mellett nem tudták hitelezni a vállalatokat a bankok, annak kamatait képtelenek voltak kitermelni a vállalkozások.  – Király Júlia – aki 2007-től 2013-ig volt a jegybank alelnöke – írhat és mondhat, amit akar, egy elszúrt, elcseszett monetáris politika belehajtotta őket ebbe ahelyett, hogy rendbe hozták volna a költségvetést, amire Gyurcsány képtelen volt, ami aztán lehetővé tette volna, hogy a monetáris politika normális mederbe térjen – emelte ki a közgazdász. Törvényszerű volt, hogy a 13-14 százalékos forintkamat és 2 százalékos svájci frankkamat közötti különbözet a forint gyengüléséhez vezessen.  
            A koronavírus elleni oltóanyag kifejlesztéséig nem tud kilábalni a gazdaság – mondja a közgazdász.         Ekkor kezdődtek a devizahitelesek bajai, mert igazából nem kölcsönt vettek fel, hanem egy, az árfolyamon alapuló spekulatív tranzakció eredményeként jutottak pénzhez. A Ptk. 523. cikkelye szerint ugyanis a „kölcsönszerződés alapján a pénzintézet vagy más hitelező köteles meghatározott pénzösszeget az adós rendelkezésére bocsátani, az adós pedig köteles a kölcsön összegét a szerződés szerint visszafizetni”.  Róna szerint a jegybank ekkor közbe léphetett volna, hogy itt nem kölcsönügyletről van szó, de nem tette. Szerinte a magyar bíróságok azért nem hivatkozta erre, mert nem akartak ujjat húzni a bankokkal. A magyar gazdaság pénzügyileg ugyanis nagyon gyenge volt, és amennyiben a tömeges devizahitelezést jogszerűen zárták volna le, akkor egy összegben kellett volna visszafizetni az adósoknak a kölcsönt, amire nyilvánvalóan képtelenek lettek volna, így a bankok pedig lehúzhatták volna a rolót, hiszen ekkorra már a bankok tőkéjének háromszorosa volt a kihelyezett devizahitel állománya.  A közgazdász szerint itt is elmulasztott egy lehetőséget a közbeavatkozásra a jegybank, hiszen mondhatta volna, hogy az érvénytelenség miatt visszajáró összeget az adós nem fizeti vissza, hanem a bank immár forinthitelként tartja számon. Persze ekkor magas lett volna a kamat. Megoldás lehetett volna, hogy az adós kap 6-9 hónap moratóriumot, közben a jegybank gyorsan elkezdi az alapkamatot csökkenteni, a monetáris és fiskális politika elkezd lassan helyreállni, és a csökkenő kamatokat az adós is fizetni tudja. De nem ezt történt.  
            A koronavírus-válság felgyorsította a világgazdaság átalakulását, ha nem reagálunk erre azonnal, végleg lemaradhatunk.         Simor András jegybankelnök monetáris politikájával szemben Róna a Matolcsy György vezette jegybank munkában egészen 2018-ig nem talált kifogásolni valót. Még azt is elfogadta, hogy a kormány kedvében járva – ahogy mindenütt a világon – a választás előtt fűteni kezdték a gazdaságot. Nagy nehezen még azt is elfogadta, hogy a 2019 őszén tartott önkormányzati választásokig megmaradt ez a monetáris politika. Ennek további fenntartása azonban inflációhoz vezetett, ami eltérő mértékű volt és most is az a különböző termékcsoportok között. A gyenge forint miatt az importból származó energia- és élelmiszerárak emelkedtek leginkább, ami a legszegényebbek számára jelent kiemelt terhet. Ennek tetejébe jött a koronavírus okozta válság, ezért várakozása szerint az idei év végére a lakosság legalább egyharmada, 3 millió ember már nyomorban fog élni. A közpénz fogalmának újraértelmezése kapcsán Róna Péter elmondta, a mostani alaptörvény-módosítás gyakorlatilag a bevételre és a kiadásra korlátozza a közpénz fogalmát, szemben az angolszász gyakorlattal, ahol minden állami vagyon és tartozás közpénznek minősül. A mostani változtatással például a jegybanki alapítványokba menekített vagyon magánpénzzé válik. Ez ellen fölléphetne például az Európai Központi Bank, de annak most más dolga van.  Végül a magyar gazdaságpolitikáról szólva elmondta, az az Osztrák-Magyar Monarchia óta az olcsó munkaerőre épül, ami azért hibás, mert konzerválja az erős gazdaságoktól való függést. A fejlett országok a legkevesebb hasznot hozó munkafolyamatokat hozzák ide, az innovatív – és egyben az igazi profitot termelő – tevékenységet otthon tartják, az országban termelődött profitot pedig hazaviszik. Ehelyett olyan innovatív és a jövőben fontossá váló tevékenységekbe kellene fektetni, mint például a napról-napra fontosabbá váló vízgazdálkodás, hiszen a klímaváltozás miatt annak jelentősége egyre fontosabb lesz, és az ország adottságai is erre predesztinálják hazánkat. De arra semmi jel nem mutat, hogy ezzel foglalkozna a kormány.  ",2020-11-19,"matolcsy"
"251","https://hang.hu/gazdasag/elhunyt-kopatsy-sandor-kozgazdaszprofesszor-119557","Elhunyt Kopátsy Sándor közgazdászprofesszor","Életének 99. évében elhunyt Kopátsy Sándor közgazdász, a közgazdaság-tudomány akadémiai doktora, a Magyar Közgazdasági Társaság Közgazdász Életműdíjának kitüntetettje – közölte vasárnap a Magyar Közgazdasági Társaság. Méltatásában a következőket írják: Magyarország egyik legismertebb közgazdászának több mint fél évszázados pályája a gazdasági reformprogramoktól a rendszerváltás privatizációjának ellenőrzésén át napjaink újszerű közgazdasági szemléletének megalkotásáig ívelt. Kopátsy Sándor 1922-ben született Kaposváron. 1953 óta minden gazdasági reformprogramban részt vett, 1954-ben Nagy Imre számára is programot dolgozott ki. Az 1956-os forradalom alatt a Tervhivatal és a Minisztériumok Forradalmi Bizottságának elnöke volt. Később dolgozott az Országos Tervhivatalban, a Pénzügyminisztériumban, majd alapítója és első igazgatója a Pénzügykutató Intézetnek. A hatvanas években szerzője és kezdeményezője volt a Magyarázom a mechanizmust című sorozatnak. A rendszerváltás után két évig az Állami Vagyonügynökség igazgatótanácsának tagja, 1992 és 1998 között a Privatizációs Kutatóintézet kuratóriumának elnöke volt, majd Matolcsy György tanácsadójaként dolgozott. Csaknem 30 könyve jelent meg, amelyekben meggyőző és modern érvekkel támasztja alá Széchenyi István 170 évvel ezelőtt kimondott igazságát: „…a gazdaság legfontosabb értéke a kiművelt emberfő.” Hitvallása szerint napjaink fejlett társadalmában már nem a befektetett tőkén vagy az infrastruktúrán áll vagy bukik egy gazdaság sikere, hanem a képzett, tehetséges munkaerő mennyiségén. Az új szemléletű társadalom pedig olyan, új közgazdaságtant igényel, ami a fizikai mellett a szellemi tőkével is számol – sőt egyre inkább előtérbe helyezi a tehetséget, a minőségi képzést és a szakértelmet. A Magyar Közgazdasági Társaság legmagasabb kitüntetését, a Közgazdász Életműdíjat a 2015-ös miskolci közgazdász-vándorgyűlésen vehette át a köz szolgálatában sok évtizeden át kiemelkedő színvonalon végzett szakmai tevékenységéért, rendkívül gazdag életművéért és páratlanul eredeti, a közgazdasági gyakorlatot megtermékenyítő gondolataiért. A mai magyar közgazdásztársadalom szinte minden jelentősebb alakjának tevékenysége valamilyen értelemben magán viseli Kopátsy Sándor hatását. Többek között Matolcsy György mentoraként volt ismert, majd 90 éves kora felett tanácsadóként segítette munkáját. Zsenijét jól jellemezte, hogy még jóval a 95. születésnapját követően is állandóan új közgazdasági problémák foglalkoztatták, állandóan új és új megoldásokat keresett a napi gazdasági problémák megoldására. A vele készített interjúk során még ebben a kifejezetten magas korban is élénken reagált a kérdésekre, felvetésekre, világosan és tömören foglalta össze mondanivalóját. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2020-11-09,"matolcsy"
"252","https://hang.hu/gazdasag/matolcsy-gyorgy-2030-vegere-elerhetjuk-az-eu-akkori-atlagos-fejlettsegi-szintjet-111422","Matolcsy György: 2030 végére elérhetjük az EU akkori átlagos fejlettségi szintjét","Az évtized elején dől el, hogy megnyerjük vagy eltékozoljuk a történelmi időt – fogalmazott a Magyar Nemzeti Bank elnöke a Növekedés.hu oldalon hétfőn közölt írásában azt hangsúlyozva, hogy az évtized drámai indulása után gyors és erős növekedési fordulatra van szükség. A jegybankelnök szerint erre a fordulatra építve lehet visszatérni a fenntartható egyensúly képletéhez, és 2030 végére elérhetjük az EU akkori átlagos fejlettségi szintjének 100 százalékát, az osztrák fejlettség közel négyötödét. Hangsúlyozta: az évtized versenyképességi reformjainak zömét most kell elindítani ahhoz, hogy az egész évtized során kifejtsék hatásukat. Megemlítette, hogy az elmúlt évtized 50 legfontosabb reformjából 43-at 2010 és 2013 között valósítottak meg és indítottak el. Most 2010-zel szemben először vissza kell nyerni a növekedést, és annak eredményeivel visszaállítani az egyensúlyt – írta. Hozzátette: párhuzamosan kell kezelni a fejlesztéspolitikát és a versenyképességet, az uniós és a hazai – jegybanki, banki és költségvetési – források legalább 50-50 milliárd euró értékben való kombinálásával egyszerre lehet elérni valamennyi megcélzott fordulatot. Példaként hozta Ausztria sikerét, amelynek egyik titka, hogy mintegy 170, a globális piac réseit kihasználó, és ennek köszönhetően nagyra nőtt családi vállalkozás adja a GDP gerincét. Szavai szerint ezt érdemes ismételni, csak más réseket kell figyelembe venni. Úgy fogalmazott: ebben az évtizedben nem nyerhet az, aki nem hajtja végre a digitális átállást az élet minden területén, az nyer, aki a hálózati és platformműködésre tér át az üzleti élet minden területén. Matolcsy György szerint a győzelemhez a térszerkezet átalakítása kell a gazdasági felzárkózás és a versenyképességi fordulat számára. Ez egy 4 millió főt érintő Budapest Régiót jelent, amely a városhálók szövetségéből merít. Ezek a városhálók az államhatáron belül és a Kárpát-medencében működnek: ilyen a Debrecen–Nyíregyháza–Miskolc–Szolnok háló, a Győr–Szombathely–Sopron háló, a Székesfehérvár–Balaton–Veszprém háló, valamint a Szeged–Szabadka–Újvidék háló és még más hasonló kapcsolódások. A győzelemhez jelentős tőkekivitel, azaz hazai profitot is termelő „kifektetések” végrehajtása is kell a stratégiai ágazatokban a Kárpát-medencében és a tágabb régióban egyaránt. Matolcsy György szerint az hozhat sikert, ha a modern ágazatokba külföldről érkező közvetlen beruházások (FDI) és a szolgáltatások mellé saját tulajdonú ipart épít Magyarország. (MTI)  ",2020-10-12,"matolcsy"
"253","https://hang.hu/gazdasag/matolcsy-szerint-nincs-problema-a-matrai-eromu-szandeknyilatkozataval-118973","Matolcsy szerint nincs probléma a mátrai erőmű szándéknyilatkozatával","A Mátrai Erőmű Zrt. adásvételi szándéknyilatkozatán a vevőjelölt MVM aláírása alól lemaradt a dátum. Noha ez törvénysértés gyanúját veti fel, Matolcsy György lát dátumot, így nem indít eljárást – írja a Népszava. A napilap figyelmét Tóth Bertalan, az MSZP elnöke arra hívta fel, hogy a Mészáros Lőrinc áttételes érdekeltségei, a tőzsdén is jegyzett Opus Global, illetve Status Energy november 15-én írták alá a szándéknyilatkozatot. A vonatkozó bejelentés viszont csak 20-i keltezésű. Márpedig a tőzsdei szabályok szerint ilyen fajsúlyos híreket egy munkanapon belül közzé kell tenni. Mint írják, a szándéknyilatkozatot ugyan az MVM részéről ketten is szignálták, illetve az alatta lévő dátumozás is eljut novemberig, ám nap az erre szolgáló külön rubrikában nem szerepel. Az Opus Global és a Status Energy aláírásai alatt ellenben világosan kivehető a november 15-i dátum. Matolcsy György a tőzsdei felügyeletet ellátó Magyar Nemzeti Bank elnöke ugyanakkor az MSZP elnökének adott írásbeli válaszában úgy fogalmazott, hogy a Magyar Nemzeti Bank által bekért szándéknyilatkozat aláírt példányának másolata alapján megállapítható, hogy azt az Opus és a Status november 15-én, az MVM pedig később, 19-én írta alá. Matolcsy szerint nem sértették meg az egy munkanapon belüli közzétételre vonatkozó szabályt.  ",2020-07-23,"matolcsy"
"254","https://hang.hu/gazdasag/matolcsy-magyarorszagon-2-3-szazalekos-novekedes-lesz-2020-ban-116565","Matolcsy: Magyarországon 2-3 százalékos növekedés lesz 2020-ban","Magyarországon nem visszaesés, hanem növekedés lesz idén, a jegybank tartja a 2-3 százalékos növekedési prognózisát – mondta Matolcsy György, a Magyar Nemzeti Bank (MNB) elnöke a Kossuth rádió Vasárnapi újság című műsorában. Az MTI beszámolója szerint hozzátette: a sorra megjelenő európai növekedési prognózisok sokfajta megközelítést tükröznek. Az európai prognózisokkal foglalkozó pénzügyi-gazdasági intézmények között kettő a Nemzetközi Valutaalapnál (IMF) és a magyar kormánynál is optimistább: ilyen a lengyel jegybank és az MNB. Gyorsan zuhanó és gyorsan visszapattanó, azaz „V alakú” gazdasági hatással számolnak – mondta. Az első negyedév nem lesz rossz, a második negyedév elég szörnyű számokat produkál, a harmadik és a negyedik negyedév pedig „megfejeli” a korábban kiesett teljesítményt. Ezért merik azt mondani, hogy Magyarországon 2-3 százalékos növekedés lesz 2020-ban – fejtette ki. Szerinte ezt erősíti az a tény, hogy a magyar gazdaság döntő többsége működik, még a mélypontot jelentő áprilisi hetekben is működött. Vannak veszélyeztetett, válságban lévő területek – mondta, hozzátéve: ilyen a turizmus és az ahhoz szorosan kötődő vendéglátás, vagy a kulturális ágazat, rendezvényszervezés, valamint a szállítás egy része. A tények miatt megalapozottnak nevezte az optimizmust, ami reményeik szerint a hamarosan megjelenő első negyedéves GDP-ben is tükröződik majd. Kitért arra, hogy a kiskereskedelmi forgalomban, a fogyasztásban az eurozónához képest 10 százalékos többlete van a magyar fogyasztásnak az első negyedévben. Ez is a versenyképességet erősítő pozíció – mutatott rá. Elmondta: a koronavírus-járvány miatti válság jó állapotban érte a magyar gazdaságot, de az kapott egy „ütést”. Ezért a jegybank még kedvezőbb feltételekkel újból meghirdette a 2013-ban bevezetett Növekedési hitelprogramot (Nhp) „Nhp Hajrá!” elnevezéssel. Eddig több tucat szerződést kötöttek a pénzintézetek, reményeik szerint több ezer vagy több tízezer ilyen szerződést kötnek majd vállalkozásokkal. Főként bérfizetésre vették igénybe a cégek a hitelt, a nyári hónapokban a beruházási, fejlesztési cél kerül már előtérbe – jelezte. A héten elindított jegybanki kötvényvásárlási program sikeres volt, néhány nap alatt elérte azt a hatást, amit talán máskor hónapokig sem lehet elérni: a hosszú állampapír-hozamokat 3,3 százalékról 2 százalékra nyomta le – ismertette. Az Európai Bizottság a héten ismertetett előrejelzése szerint az idei évre 7 százalékos GDP-csökkenés várható Magyarországon, majd jövőre 6 százalékkal fog nőni a gazdaságunk. A járvány előtti bizottsági előrejelzés erre az évre egyébként 3,4 százalékos növekedést jósolt. A kormány által az Európai Bizottságnak benyújtott konvergenciaprogram a bruttó hazai termék 3 százalékos csökkenésével számol, de V alakú válságra számítva jövőre már 4,8 százalékos növekedésre számítanak. A konvergenciaprogramot értékelve Boda Péter Ákos azt mondta a Magyar Hangnak, hogy a jelenleg rendelkezésre álló adatok alapján sokkal valószínűbbnek tűnik, hogy a magyar GDP valahol négy és nyolc százalék között fog csökkenni.  ",2020-05-10,"matolcsy"
"255","https://hang.hu/gazdasag/ujrainditotta-a-novekedesi-hitelprogramot-a-jegybank-115303","Újraindította a Növekedési hitelprogramot a jegybank","Matolcsy György, a Magyar Nemzeti Bank elnöke a jegybank Monetáris Tanács döntését követően több bejelentést is tett, amellyel a kormány gazdaságpolitikáját szeretnék támogatni a mostani válsághelyzetben. A döntések a következők voltak: • Újra indul a Növekedési hitelprogram, Nhp Hajrá! néven. Ennek összege ezermilliárd forint, amelyhez hozzácsapják Nhp Fix már létező 500 milliárd forintját. Egyúttal húsz évre emelik az Nhp-hitelek futamidejét, és tízmilliárd forintra az elnyerhető hitelösszeget a mikro-, kis- és középvállalatok számára. Az újraindított programban az összes eddigi célra hitelhez lehet jutni, azaz fejlesztési, forgóeszköz finanszírozási – tehát akár bérfizetési –, valamint hitelkiváltási célra is. • A bankok továbbra is legfeljebb 2,5 százalékos kamatot kérhetnek a hitel fejében, de miután a jegybank ezen felül további négy százalékot juttat a bankoknak, remélik, hogy akár negatív kamattal is kihelyezik a pénzt a hitelintézetek, hiszen jövedelmezőségük mindenképpen megvan a hitelen. Ugyanakkor fel kell gyorsítani a hitelügyintézést, két hét alatt el kell bírálni a hitelkérelmeket. A program 2021 júniusáig él. Ötszázezres egyszeri diákhitel-konstrukciót tesznek elérhetővé az egyetemi hallgatóknak, a mérnököknél negyven százalékos bértámogatást vezetnek be. • A nagyvállalatok számára kínált Növekedési kötvényprogram feltételeit is módosították: tíz év helyett húsz év lehet a futamidő, a jegybank pedig 20 milliárd helyett akár 50 milliárd forinttal is részt vehet részt egy-egy cég papírjainak vásárlásában. • Arról is döntés született, hogy 250 milliárd forintos osztalékot fizetnek a költségvetésbe. Nulla lett a bankrendszer kötelező tartalékrátáját, ami 250 milliárd pluszt jelent a bankrendszer és így a gazdaság számára. Ezen túlmenően 1500 milliárd forinttal javították a bankrendszer likviditását, amelynek célja, hogy megteremtsék az állampapír kibocsátás hátterét. Mindent összeszámolva 3000 milliárd forintot jelentenek a Monetáris Tanács mai döntései a gazdaság számára, hogy megbirkózhasson a válság kihívásaival.  A bejelentést követően egyébként az MTI arról jelentett: kedvezően fogadta a piac a jegybank keddi bejelentéseit, és erősödni kezdett a forint a főbb devizákkal szemben. Az eurót 359,24 forinton jegyezték az MNB bejelentését megelőzően, röviddel 14 óra óra előtt. Harminc perccel később, 14.30-kor a forint 357,79-re erősödött az euróval szemben. Hasonlóan alakult a forint jegyzése a frankkal és a dollárral szemben: a frank 339,58 forintról 337,91 forintra, a dollár pedig 330,25 forintról 327,80 forintra gyengült.  A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2020-04-07,"matolcsy"
"256","https://hang.hu/gazdasag/matolcsy-gyorgy-toretlen-optimizmussal-tekint-a-jovobe-114397","Matolcsy György töretlen optimizmussal tekint a jövőbe","A jegybank elnöke szerint a világgazdaság nem fordul általános válságba, nem kell tartani az 1929-33-as vagy a 2007-2009-es válságok megismétlődésétől, és Magyarország ugyan még ""befelé tart a nehézségekbe"", de jó válságkezeléssel megvédheti a 2020-as évet és megnyerheti 2021-t. A Növekedés.hu-n hétfőn megjelent írásában Matolcsy György egyben azt is felveti, hogy miért ne lehetne gyorsítással újraindítani a gazdaságot - írja az MTI. Kifejti: Kína és Ázsia gyorsan visszapattan, év végére lényegében behozza az elveszített első fél év teljesítményét. Az Egyesült Államok és az angolszász világ nem süllyed kínai, dél-koreai vagy olasz típusú válságba, a második fél évben szintén kiheverik az első fél év megpróbáltatásait. Az Európai Unió ugyan még befelé megy a válságba, de az év második felében szintén visszatér a korábbi állapotokhoz, ez azonban csak stagnálás közeli teljesítményt jelent majd - írta az MNB elnöke. Matolcsy György szerint az EU végre ráébred, hogy totálisan elhibázott gazdaságpolitikát követett 2008 után, amit jelez ""a németek 500 milliárd eurós - a GDP 10 százaléka - kormányzati mentőterve és a svédek 500 milliárd koronás"", szintén ilyen arányú jegybanki válságkezelő csomagja. A magyar gazdaságpolitikának 12 pontos javaslatcsomagot vázolt fel Matolcsy György, aki szerint a magyar gazdaság immunrendszere erős. A kimagasló korábbi növekedés, a jó egyensúlyi mutatók és a magas foglalkoztatási szint helyes kormányzati programokkal jó alap a sikeres újra indításához, az unió átlagánál 2-3 százalékponttal gyorsabb magyarországi GDP-bővülés fenntartásához. Hangsúlyozza: a gazdaságvédelem kulcsa a munkahelyek megőrzése és a sérülékeny vállalati csoportok megerősítése, amit a beruházási dinamika, a fogyasztási szint és a hitelezés tarthat fenn, költségvetési forrásokból fedezett célzott munkahelyvédelmi programok támogatásával. Kiemeli azt is, hogy a gazdaságvédelem kulcsa ""az idő új felfogása, mindent gyorsítani kell!"" Ide sorolja az állami beruházásokat, egy új lakásépítési program a zöld, város rehabilitációval összekötött vállalkozói bérlakás-program elindítását, a digitális gazdaságra való átállást, az összes zöld programot a fásítástól az öntözésig, a napenergia hasznosításától a közlekedési átállásig. A javaslatcsomag tartalmazza még a pénzforgalom gyorsítását, jegybanki programokat a gyorsított hitelkihelyezéshez, akárcsak az adózási adminisztrációt és az engedélyezési eljárások könnyítését. ""Az ezer mérföldes utazás egyetlen lépéssel kezdődik - tanítja Lao-Ce. Igaz, lépjünk hát gyorsan"" - zárta írását Matolcsy György.  ",2020-03-16,"matolcsy"
"257","https://hang.hu/gazdasag/varga-mihaly-ellentmond-matolcsy-lakaspiaci-elemzesenek-112412","Varga Mihály ellentmond Matolcsy lakáspiaci elemzésének","Varga Mihály pénzügyminiszter cáfolja, hogy az Orbán-kormány lakáspolitikájában  „minden jószándék végül fordítva sül el” – írja az atv.hu, a minisztérium közleményére hivatkozva. Az ominózus Matolcsy-elemzés a Növekedés.hu-n jelent meg a napokban. A minisztérium azt közölte, hogy a kormány legfontosabb politikai célja az otthonteremtés, azt támogatják, hogy minden családnak legyen saját otthona, az adatok pedig azt mutatják, hogy a kormány jó úton jár: „Már 115 ezerrel több lakás szerepelt a nyilvántartásban 2019-ben, mint amennyi volt 2010-ben. A csoknak és egyéb kormányzati intézkedéseknek köszönhetően 2015 óta folyamatosan emelkedik az új építésű lakások száma is. Míg 2015-ben az egész év alatt 7600 lakás épült, addig 2018-ban 17 700, és 2019-ben csak szeptemberig már 10 300-ra nőtt az épített lakások száma.” Bánki Erik, az Országgyűlés gazdasági bizottságának fideszes elnöke keddi sajtótájékoztatóján reagált Matolcsy cikkére. Mint mondta, a kormánynak érdemes megvitatnia, mit lehet tenni annak érdekében, hogy a lakáspolitikai intézkedések szolgálják a gazdasági növekedést, segítsék az infláció 3 százalékos szinten tartását, és hogy a magyar gazdaság folyamatosan az EU-s átlagnál 2 százalékkal nagyobb mértékben bővüljön. Be kell vallani, hogy a magyar gazdaságpolitika egyik gyenge pontja a lakáspolitika, ahol minden jó szándék végül fordítva sül el – erről írt Matolcsy György. A jegybankelnök szerint ehelyett fenntartható lakáspolitikára lenne szükség. „A kizárólag a kereslet élénkítésére fókuszáló jó szándékú családpolitikai intézkedések száguldó ingatlanpiaci inflációt eredményeztek, elégtelen új lakáskínálat mellett. 2014 óta országosan 104 százalékkal, Budapesten 184 százalékkal emelkedtek a lakásárak. Ma már 15 év kell ahhoz, hogy a medián jövedelemből megvásárolhassunk egy 90 négyzetméteres otthont” – fogalmazott.   ",2020-01-15,"matolcsy"
"258","https://hang.hu/gazdasag/matolcsy-a-lakaspolitikarol-akudarc-egyertelmu-112376","Matolcsy a lakáspolitikáról: A kudarc egyértelmű","Be kell vallani, hogy a magyar gazdaságpolitika egyik gyenge pontja a lakáspolitika, ahol minden jó szándék végül fordítva sül el – erről írt cikket a Növekedés.hu-n a Magyar Nemzeti Bank (MNB) elnöke, Matolcsy György. A jegybankelnök szerint ehelyett fenntartható lakáspolitikára lenne szükség. Matolcsy úgy véli, a rendszerváltás utáni rossz berögzültségről van szó, amitől egyszer, az első Orbán-kormány alatt sikerült eltérni. A 2000. február 1-jén indított Otthonteremtési Programot emelte ki, aminek köszönhetően 2004-re 44 ezer új építésű lakás jött létre. „Majd a programot 2002 után megszüntette az új kormány, és az ismert drámai következményekkel járó devizahitelezéssel helyettesítette. Azóta a lakásépítés nem képes sem mennyiségi, sem minőségi szempontból elérni az akkori szinteket” – értékelt a korábbi nemzetgazdasági miniszter. Az új lakáspolitikai ciklus a cikk szerint 2014-ben indult, a válságmenedzselésre, költségvetési fordulatra és a svájci frankban felvett hitelek gyors kivezetésére építve. A szerző viszont úgy látja, hiába indult el, már akkor is több sebből vérzett. Nem kapott állami gazdát, nem volt megvitatott és kiérlelt stratégiája sem, és „féloldalas eszközöket alkalmazott, mert kizárólag a keresletet erősítette, a kínálatot nem, ezért eleve inflációt gerjesztett.” Továbbá nem hangolták össze a közlekedési fejlesztésekkel, a szakképzéssel, valamint az építőipar és az építőanyag-ipar beruházásaival sem. „Nem volt zöld, nem adott esélyt a bérlésnek, csak a tulajdonnak, és egyetlen sikeres nemzetközi példát sem vett figyelembe (pl. Ausztria, USA, Dánia). Ennek lett a következménye a mai fenntarthatatlan lakáspolitikai és ingatlanpiaci helyzet, ahol a kizárólag a kereslet élénkítésére fókuszáló jó szándékú családpolitikai intézkedések száguldó ingatlanpiaci inflációt eredményeztek, elégtelen új lakáskínálat mellett. 2014 óta országosan 104 százalékkal, Budapesten 184 százalékkal emelkedtek a lakásárak. Ma már 15 év kell ahhoz, hogy a medián jövedelemből megvásárolhassunk egy 90 négyzetméteres otthont” – sorolta cikkében Matolcsy György, aki szerint ki kell mondani, a kudarc egyértelmű.  ",2020-01-13,"matolcsy"
"259","https://hang.hu/gazdasag/matolcsy-varga-mihaly-meggondolatlanul-beszel-az-arfolyamrol-107134","Matolcsy: Varga Mihály meggondolatlanul beszél az árfolyamról","Varga Mihály ugye nem hiszi, hogy használ Magyarországnak, amikor – nem először – meggondolatlanul beszél a forint árfolyamáról? – tette fel a kérdést a Növekedés.hu-ra írott cikkében a Magyar Nemzeti Bank elnöke. Matolcsy György haragját az váltotta ki, hogy a miniszter kijelentette, vége van az új magyar aranykornak. A jegybankelnöknek viszont jó híre van: annyira nincs vége, hogy még évtizedekig tart, és eközben sikeresen felzárkózunk majd a nyugati életminőséghez. Matolcsy szerint folytatódni fog a „már hét éve tartó felzárkózás”, ami nyomán évente nagyjából két százalékkal közeledünk az uniós átlaghoz. „Az Európai Unió leggyorsabb és legjobb válságkezelése (2010-2012 között) után dinamikusan közeledünk (2013-2019) a déli államokhoz, az északiakhoz, a franciákhoz, a hollandokhoz, Ausztriához és Németországhoz egyaránt” – írta Matolcsy György. A Magyar Nemzeti Bank elnöke szerint az sem igaz, hogy a német gazdasági lassulás nem gyűrűzhet be Magyarországra. Úgy látja, inkább fel kellene készülni erre az eshetőségre. A leginkább viszont az bosszantotta fel Matolcsyt, hogy Varga „miniszterünk” szerint a forint árfolyamának stabilnak kell lennie. „Mi lenne a miniszter szerint a stabil árfolyam: 330/320/310 vagy 300 forint/euró, esetleg 240 forint/euró, mint 2008 tavaszán? Ha van a miniszternek árfolyamcélja, akkor az elmúlt években is bizonyára volt: akkor miért nem érte el? Nem akarta, nem tudta, esetleg csak mondta, de nem csinálta?”  – sorolta kérdéseit a jegybankelnök, aki szerint a nemzeti banknak nincs árfolyamcélja, mert tartja magát a törvényi előírásokhoz. „Kérdezzük meg a minisztert, ha már van – helytelenül – valamilyen kedvenc árfolyam szintje, amit stabilan akar tartani, akkor mit kíván tenni ennek elérése érdekében? Ugye nem kezdeményezi az árfolyam rögzítését? Nem hiszi, hogy a forint árfolyamát mozgató török, dél-afrikai, argentin és egyéb eseményeket irányítani tudja? Ugye nem gondolja, hogy a forintot támadókat egy dicsérő oklevéllel megfékezheti? Ugye azt sem hiszi, hogy használ Magyarországnak, ha – nem először – meggondolatlanul beszél a forint árfolyamáról?” – zárta cikkét Matolcsy, a végén egy ősi bölcsességre felhívva Varga figyelmét. Az ószövetségi gondolat szerint érdemes vigyázni a gondolatokra, mert szavak lesznek belőlük, azokból tettek, amikből a személyiség lép elő, az egyéniség pedig végül a sorsunkká válik.  ",2019-09-09,"matolcsy"
"260","https://hang.hu/gazdasag/vezercserek-a-budapest-airportnal-novekszik-a-kormanyzati-befolyas-129603","Vezércserék a Budapest Airportnál – növekszik a kormányzati befolyás?","Az NGM korábbi sajtófőnök-helyettese lesz a kommunikációért és a kormányzati kapcsolatokért felelős vezető a repülőteret irányító cégnél Úgy tűnik, meghozta az első eredményeket a Liszt Ferenc Nemzetközi Repülőteret üzemeltető Budapest Airport (BA) Zrt.-vel szembeni kormányzati nyomásgyakorlás: ahogy arról mi is írtunk, a társaság pénteken bejelentette, meneszti a kommunikációs igazgatói posztról Hardy Mihályt, és távozik a kormányzati kapcsolatokért felelős vezető, Szarvas Gábor is. Helyüket egy személyben Valentínyi Katalin veszi át.  Az új vezetőről a BA tájékoztatása kiemeli, hogy közel egy évtizedes újságírói, illetve szintén közel tízéves kommunikációs tanácsadói és vezetői, valamint kormányzati tapasztalattal rendelkezik. Társadalmi tevékenysége részeként a Példakép Alapítvány alapító-vezetője. Valentínyi Katalin még Matolcsy György minisztersége idején a Nemzetgazdasági Minisztérium sajtófőnök-helyetteseként szerezhetett kormányzati tapasztalatokat. A Példakép Alapítvány pedig – amely civil kezdeményezésként mutatja be magát, ami „azzal a céllal jött létre, hogy megismertesse és elismertesse a nyilvánossággal a sikeres fiatal magyar vállalkozókat” –, szintén jó kormányzati kapcsolatokkal rendelkezett. A szervezet honlapja szerint legutóbb 2016-ban osztottak ki díjakat, partnerségben a Miniszterelnökséggel és a Nemzeti Turisztikai Ügynökséggel. A szponzorok között volt az MKB Bank is, amelyet akkoriban szanált, majd privatizált az állam. (A több lépcsős értékesítésben MKB előbb Matolcsy unokatestvérének, Szemerey Tamásnak lett az érdekeltsége, később pedig Mészáros Lőrinchez került.) De a Példakép Alapítvány személyesen Orbán Viktornak és Rogán Antalnak is fontos volt, annyira legalábbis biztosan, hogy megjelenjenek a szervezet eseményein. Erről az alapítvány Facebook-oldalán található fényképek árulkodnak 2014-ből, illetve 2016-ból.  Valentínyi kinevezése annak fényében különösen érdekes, hogy a kormány több hónapja támadja a Budapest Airportot a reptéri szolgáltatások alacsony színvonala miatt, illetve azért, mert a forgalom növekedését nem, vagy csak jelentős késéssel követik le a fejlesztések. (Erről bővebben ITT írtunk korábban.) Gulyás Gergely kancelláriaminiszter a csütörtöki kormányinfón ismét kifejtette a kormány azon álláspontját, hogy minden gond alapja a reptér Gyurcsány-kormány általi privatizációja, hiszen a magánbefektetők mindent a profitmaximalizálás alá rendelnek, ezért nem fejlesztenek. Lapunk kérdésre kifejtette ugyanakkor, hogy az állam jelenleg nem rendelkezik akkora anyagi erőforrásokkal, hogy visszavásárolja a légikikötőt, ezért – minden kritikai észrevétel ellenére – nem tettek vételi ajánlatot sem. (Mint ismert, a repülőteret 2005-ben privatizálták 464,5 milliárd forintért. A megállapodás értelmében az utolsó 25 százalék plusz egy szavazatos pakettet viszont már 2011 júniusában az Orbán-kormány adta át 36,6 milliárd forintért egy addig élő eladási opció értelmében. Gulyás a tranzakciót azzal magyarázta, hogy az átadott szelet nem sokat ért, mivel az államnak addigra már nem volt beleszólása a döntésekbe.) A BA mai bejelentése szerint egyébiránt más területen is összevonásról döntöttek: a társaság ingatlangazdálkodási és szállítmányozási üzletágának vezetője, René Droese veszi át meglévő szakterülete mellé a fejlesztési igazgatóság irányítását is Stephan Schattney-től. Droese több mint 25 éves tapasztalattal rendelkezik az ingatlan-, illetve a repülőtérfejlesztés területén, a német szakember több mint egy évtizede, 2007 óta dolgozik a Budapest Airport kötelékében. Az új kinevezettek július 1-jén állnak munkába.  ",2019-06-28,"matolcsy"
"261","https://hang.hu/gazdasag/idejeben-menekitettek-ki-penzuket-matolcsy-fiai-a-rokonuk-bankjabol-105908","Idejében menekítették ki pénzüket Matolcsy fiai a rokonuk bankjából","Nemcsak Matolcsy Ádám, de Matolcsy Máté cégei is még idejében váltottak a nem sokra rá bedőlő NHB Bankról a Gránit Bankra – közölte a 24.hu. Pedig ekkor még hivatalosan nem lehetett tudni, hogy gond lenne a számlavezetőjükkel. Matolcsy Ádám érdekeltsége, a Balaton Bútor Kft. épp két héttel azelőtt ment át a Gránithoz, hogy a Magyar Nemzeti Bank eljárt az NHB Bankkal szemben. Ezt követően a Matolcsy György unokatestvéréhez, Szemerey Tamáshoz kötött NHB az összeomlás szélére került, a jegybank pedig decemberben hétmillió forintban korlátozta az egy számláról felvehető összeget, valamint felügyeleti biztosokat rendelt ki. Nemcsak Matolcsy Ádám, de Matolcsy Máté is ekkor lépett, december elején kimenekítve cégét, a Mém Műhely Kft.-t a pénzintézettől. Márciusban aztán megindult a végelszámolás az NHB Bankkal szemben, az ügyfeleket pedig a betétbiztosítási alap fogja kártalanítani 32 millió forintig. Matolcsy Ádám milliárdos forgalmú vállalkozása így hatalmas bajba került volna, ha benn hagyja a pénzét. A 24 szerint Matolcsy Máté nagyon hasonló választ adott arra a kérdésre, hogy miért váltott nem sokkal az NHB bedőlése előtt, mint testvére. „Szükségünk volt új bankszámlára és több ajánlatból ennek a banknak az ajánlatát fogadtuk el, mert ez jelentette számunkra a legjobb konstrukciót. Semmilyen összefüggésben nincs ez a döntés az NHB Bank akkori és jelenlegi piaci helyzetével” – jelentette ki Matolcsy Máté. Pedig a Matolcsy-gyerekek cégei 2017-ben még az NHB Banktól vettek fel hitelt, hozzájutva egy-egy értékes villához a Rózsadomb szélén. Ádám cége, a Magyar Stratégiai Zrt. nagyjából 320-330 millióért vásárolta meg azt az ingatlant, amit eredetileg 430 millióért hirdettek. Matolcsy György tavaly elismerte azt is, hogy feleségével alkalomszerűen használják a luxusvilla egy részét. Matolcsy Máté pedig a Mém Műhely Kft.-n keresztül 140 millióért vett meg egy villát, amiben a 179 négyzetméteres lakórészen felül van wellness részleg, biliárdterem és háromállásos garázs is. A Mém Műhelynek egyébként az elmúlt években 7 millió körül volt a forgalma, mígnem aztán 2018-ban 123 millióra nőtt az árbevétel. Eközben a korábbi években és tavaly is három alkalmazottak működött a cég. Matolcsy Máté elmondása szerint a cég leginkább társadalomtudományi kérdésekkel foglalkozik, de több területen is otthon van a gazdasági, a a telekommunikációs és az ipari szektort is beleértve. A 140 milliós villához 90 millió forint hitelt vett fel Matolcsy Máté cége, ennek nagy részét pedig tavaly előtörlesztette.    ",2019-05-14,"matolcsy"
"262","https://hang.hu/gazdasag/ez-a-kormanypartok-nepszeruseget-is-megtepazhatja-105498","Ez a kormánypártok népszerűségét is megtépázhatja","Miközben tovább robog a kormányzati sikerpropaganda, tavaly nyár óta már több alkalommal is elhangzott kormányzati körökből, hogy a válságra is jó lenne felkészülni, mert nő az esélye, hogy számolni kell vele. A tavalyi kötcsei fideszes pártösszejövetelen maga Orbán Viktor beszélt erről, idén február elején pedig Varga Mihály pénzügyminiszter, sőt a jegybankban is tisztában vannak a veszéllyel. Úgy tűnik, a nyilatkozatok szintjén mindenki számol a várható visszaeséssel, de a jelek szerint a megelőzésről még csak mostanában kezdenek el gondolkodni. Pedig amikor itt a válság, akkor már késő lesz. A kormány ugyanis a jegybank támogatásával, az alacsonyan tartott alapkamatnak köszönhetően olcsó hitelekkel túlfűti a gazdaságot. Az olcsó hitelek mellett jelentős állami beruházásokkal, az uniós pénzek erőltetett kifizetésével tolják a gazdasági növekedést. Szépek a számok, de egészségtelen a magyar gazdaság szerkezete. Csaba Lászlót, Bod Péter Ákost és Pogátsa Zoltánt kérdeztük. – Nem kérdés, hogy bekövetkezik valamiféle lassulás, de nem tudni, hogy csak a növekedés tempója csökken-e, vagy tényleges visszaesésre kerül sor. Nem tudni, mert a világgazdaságot nagyban befolyásolják olyan politikai kérdések, mint a kínai–amerikai kereskedelmi háború kimenetele és az, miként zárul a brexit. De súlyos fenyegetést jelent a világgazdaságra az erősen eladósodott olasz, kanadai és ausztrál gazdaság esetleges bebukása is – nyilatkozta a Magyar Hangnak Róna Péter közgazdász (akivel nagyinterjút olvashatnak az április 12-én megjelenő számunkban). Az Oxfordi Egyetem tanára hozzátette, a kormány gazdaságpolitikáját segítő jegybanki monetáris politika helyes volt, egészen a múlt év közepéig. Azért sem kárhoztathatja a kabinetet senki, hogy a tavalyi választásra készülve a jegybank segítségével olcsó hitelekkel, az uniós támogatások erőltetett lehívásával fűtötte a magyar gazdaságot, ilyesmit máshol is megtesznek. A választások után azonban szigorítani kellett volna a monetáris politikát, az olcsó hitel ugyanis gerjeszti az inflációt. Ezt azonban elmulasztotta a Magyar Nemzeti Bank (MNB), s azóta is kitart emellett. A statisztikai hivatal bár különböző technikákkal igyekszik a pénzromlás mértékét alacsonynak mutatni, mára már nyilvánvaló, hogy erős inflációs nyomás alatt áll a magyar gazdaság. Igazolja ezt az élelmiszerárak 8–10 százalékos emelkedése, illetve a hatalmas munkaerőhiány. „Jellegzetes populista megoldásról beszélhetünk, amikor a kevésbé képzettektől elvont jelentős összegekről jól kidolgozott retorikával terelik el a figyelmet.” Róna Péter úgy látja, ha valóban sor kerül a gazdaság lassulására, vagy esetleg visszaesés következik, ahogy arra a kormány számít, akkor stagflációban lesz a magyar gazdaság. Ez azt jelenti, hogy úgy növekszenek az árak, hogy közben nem bővül a gazdaság. Ebből a csapdából – ahogy a hetvenes évek Amerikájának is – nagyon nehéz kitörni. – Az biztosnak mondható, hogy néhány éven belül sor kerül a pénzügyi visszaesésre, hiszen ugyanazok jellemzik a pénzügyi világot, mint a 2007–2009-es válság idején. Itthon nem tartható fenn a 2016–2019 közötti, két számjegyű bérnövekedés, miközben a bruttó hazai termék (GDP) csak évi 3-4 százalékkal nő. A termelékenységgel alá nem támasztott béremelés időszakának vége, ami a felmérések alapján a kormánypártok népszerűségét is megtépázhatja – mondta Csaba László közgazdász, akadémikus. Észre kellene venni, hogy a kormánypropaganda és a valóság között óriási a szakadék – mondja a közgazdász. A teljes interjú! A professzor véleménye szerint most kellene elkezdeni a kamatemelést, mert a felfutás idején elbírna a magyar gazdaság akár 3 százalékos alapkamatot is, hiszen a magyar gazdasági növekedést döntőrészt nem a magyar bankrendszer finanszírozza, hanem a multinacionális cégek külső forrásai, illetve az állami beruházások, az uniós támogatások. Ez esetben a lassulás, visszaesés idején lenne helye a lazításnak – az alapkamat csökkentésének –, amely segíthetné a gazdasági növekedést az olcsó hiteleken keresztül. Hozzá kell tenni ugyanakkor, hogy az alapkamat növelése jelentősen megemelheti a lakossági hitelek kamatszintjét, ami kifeszített családi költségvetés esetén fizetési nehézségeket okozhat. Ennek a cikknek a nyomtatott változata a Magyar Hang 2019/14. számában jelent meg, 2019. április 5-én. Hetilapunkat megvásárolhatja az újságárusoknál, vagy elektronikus formában a Digitalstandon! És hogy mit talál még a 2019/14. számban? Itt megnézheti! A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2019-04-10,"matolcsy"
"263","https://hang.hu/gazdasag/erdekes-de-kockazatos-jatekba-kezdett-a-jegybank-105322","Érdekes, de kockázatos játékba kezdett a jegybank","Fellélegezhetnek a lakáshitelesek, ugyanakkor semmi bizakodásra nincs okuk a betéteseknek a jegybank mai döntése alapján. Nem változtatott ugyanis az alapkamat 0,9 százalékos szintjén a Magyar Nemzeti Bank (MNB) kamatdöntő szerve, a monetáris tanács. Igaz, a testület 10 bázisponttal szűkítette a kamatfolyosót, vagyis az egynapos betét kamatát a korábbi mínusz 0,15 százalékról mínusz 0,05 százalékra. A monetáris tanács döntését részletező közleményben még egy szigorító intézkedést, a forintlikviditást nyújtó swapállomány 130 milliárd forintos csökkentését is bejelentették.  Várható volt, hogy a jegybank ma valamit lép, mivel az árak alakulásának mélyebb folyamatait jelző, energia- és élelmiszerárak nélkül számított maginfláció öt éve nem látott szintre ugrott. Az idei éves átlagos inflációs rátára vonatkozó előrejelzését is 0,2 százalékponttal, 3,2 százalékra emelte az MNB a három hónappal ezelőttihez képest. Mindezek alapján valamilyen szigorításra számítottak az elemzők, a március elejétől újabb hat évre kinevezett jegybankelnök szavai azonban kissé más megvilágításba helyezték a történteket.   A korábbi versenyképességi munka eredményeként átfogó, 330 pontból álló Versenyképességi programot dolgozott ki a jegybank, amelyet ma tett közzé. Az MNB vezetőinek reményei szerint javaslataik végrehajtása eredményesen támogathatja hazánk legfejlettebb országok közé történő felzárkózását. A jegybank elismerte, korábban nem kellő mélységben vizsgálták a versenyképesség mélyebb dimenzióit, amelyek meghatározóak a gazdasági folyamatok szempontjából. Matolcsy György az MNB sajtótájékoztatóján elmondta, 2011 óta nem történt olyan döntés, ami a monetáris politika módosítását célozta volna. Ezzel kapcsolatban kijelentette: „Zárunk egy hatéves jegybanki ciklust, és nyitunk egy hatéves ciklust"". Mostanra a jegybank elérte a középtávú, három százalékos inflációs célját. A belső fogyasztás és a bérek emelkednek, ami gyorsíthatja az áremelkedés ütemét, ám a külső környezet most éppen lefelé mutató inflációs kockázatokat hordoz.  Végső soron azonban a jegybank a döntéseinél elsősorban az adószűrt maginflációt veszi figyelembe. Ezután lepte meg a sajtótájékoztató résztvevőit Matolcsy György: úgy fogalmazott, hogy „szükséges, elégséges, eseti, egyedi jelleggel” hozott döntést az MNB, vagyis a monetáris politika karaktere nem változott, laza marad a jegybank.   „Ez bűvésztrükk volt: úgy emeltünk kamatot, hogy ennek semmilyen jelentősége nincs""  – kommentálta a Magyar Hangnak a döntést Virovácz Péter, az ING Bank vezető elemzője. Ettől nem csökken az infláció, inkább amolyan szimbolikus lépés volt, amely a piacoknak szólt. Ezt azért kellett megtenni, mert az elmúlt hónapokban az MNB többször hangoztatta, ha az éves adószűrt maginfláció eléri, illetve meghaladja a 3 százalékot, akkor meg kell kezdeni a monetáris politika szigorítását. Viszont eközben változott a világgazdasági környezet, elbizonytalanodott az amerikai jegybank szerepét beöltő Fed is, valószínűleg ennek tulajdonítható a jegybank sajátos döntése és kommunikációja. Úgy szigorított tehát a jegybank, hogy valójában nem változott igazán semmi. „Ám ha változik a nemzetközi környezet, és mégis meglódul az infláció, akkor rajtaveszthetünk a kockázatos játékon"" – vélekedett az elemző. A januári infláció 2,7 százalék volt, a maginfláció - a gyorsan változó gazdasági hatásoktól megtisztított áremelkedés - viszont 3,2 százalékos értékével ötéves csúcsra emelkedett, és ezzel túllépte a Magyar Nemzeti Bank (MNB) inflációs célértékét, a három százalékot - olvasható ki a Központi Statisztikai Hivatal legfrissebb jelentéséből. Mindez egyben azt is jelenti, hogy a betétesek továbbra is gyakorlatilag nulla kamatokkal tarthatják a pénzüket a bankoknál. Sajátos, hogy eközben a lakossági állampapírok kamatát jócskán megemelte az elmúlt hónapokban az állam. Az énpénzem.hu kiszámolta, az állampapírra már annyit adnak, amennyi több mint tízszerese a bankok lekötött betétre kínált átlagkamatának.  Ugyanakkor a lakáshiteleseknek nem kell nagyon aggódniuk, noha a lépésnek lesz egy 10 bázispontos emelő hatása van a Buborra nézve.  ",2019-03-26,"matolcsy"
"264","https://hang.hu/gazdasag/igy-dolt-be-matolcsy-unokatestverenek-egykori-sikerbankja-105229","Így dőlt be Matolcsy unokatestvérének egykori sikerbankja","Néhány éve sokan még az egyik feltörekvő banknak tartották a Szemerey Tamás érdekeltségébe tartozó Növekedési Hitelbankot (NHB), mostanra azonban elfogyott a lendület, s március 14-én a Magyar Nemzeti Bank (MNB) felügyeleti hatósága visszavonta a hitelintézet tevékenységi engedélyét és kezdeményezte végelszámolását. Ez utóbbi feladatot a Pénzügyi Stabilitási és Felszámoló Nonprofit Kft.-t (PSFN) végzi el.  Ezek a száraz tények, amelyek az átlagembert ezúttal – szerencsére – annyira nem érintik, hiszen a hitelintézeti szektor összesített mérlegfőösszegének csupán 0,2 százalékát kitevő NHB-nak nagyon kevés ügyfele volt, bukása nem rengeti meg a bankrendszert. Mégis tanulságos a történet. Mint szakértők a Magyar Hangnak elmondták, az NHB-nál a legalapvetőbb banki hibát követhették el: olyanoknak adtak hiteleket, akik nem tudták vagy nem akarták visszafizetni. Hogy kik voltak ezek, nem tudhatjuk pontosan,  de pénz- és tőkepiaci körökben teljesen adottnak vették, hogy a bank a fideszes holdudvar egy részét finanszírozhatta.  (A városi legenda szerint az idetartozó cégeket általában egy bizonyos kód alapján lehet azonosítani.) Nem tudni, mi igaz a híresztelésekből, mindenesetre az NHB Bank rövid tündöklése és bukása önmagáért beszél.  A bank a rendszerváltás idején, 1990-ben Kulturbank néven indult, majd különféle vargabetűkkel a dél-koreai Hanwha Bank leánya lett, végül 2013 tájékán előbb Evobankként működött, később pedig átkeresztelték NHB Bankra. Ekkor már Matolcsy György jegybankelnök unokatestvérének, Szemerey Tamásnak az érdekeltségébe tartozott. Az elnevezés nem volt véletlen, a bank aktívan részt vett az elnevezésére is rímelő jegybanki Növekedési hitelprogramban (Nhp), amely a hazai kis- középvállalkozások kedvezményes hitelekkel való finanszírozását szolgálta. Az Nhp révén a hitelintézet mérlegfőösszege gyorsan gyarapodott, egy év alatt 16 milliárdról 41 milliárdra, a betétállomány pedig 8,5 milliárdról 33,2 milliárdra bővült. Egyéb fontos megbízásokat is kapott a jegybanktól és állami intézményektől is: ilyen volt többek között a jegybanki alapítványok pénzkezelése és a BudaCash-károsultak értékpapírszámláinak kezelése.  Arról, hogy valami nagyon nincs rendben, először tavaly nyáron értesülhetett a hazai közvélemény, amikor az MNB felügyeleti hatósága komoly szabálytalanságok miatt 19 millió forintra büntette az NHB-t. A bírság összege nem volt feltűnően magas, de annál sokatmondóbb volt, hogy a felügyeleti vizsgálat a banki működés szinte minden – vállalatirányítási, hitelkockázat-kezelési, számviteli, adatszolgáltatási, informatikai, illetve a pénzmosás és terrorizmus finanszírozásának megelőzése – területén talált hiányosságokat. Decemberben odáig fajult a dolog, hogy az MNB felügyeleti biztost nevezett ki a bank élére, korlátozta a 7 millió forint feletti kifizetéseket, és nem engedte a további kötelezettségvállalást. A hírek szerint a hitelintézetnél tartotta cégei pénzeit Matolcsy Ádám, a jegybankelnök fia is, aki a decemberi korlátozások előtt már a Gránit Bankkal szerződött. Ekkorra a jegybanki alapítványok érdekeltségei is menekülőre fogták, kivonva 4 milliárdnyi betétjüket is. Mint fentebb jeleztük, banki körökben meg voltak győződve arról, hogy részben az Nhp keretében kihelyezett nagy mennyiségű hitel okozhatta a galibát. A konstrukció szerint ugyanis amennyiben egy adós nem tud törleszteni, a hitelintézetnek a saját forrásaiból kell visszafizetnie a jegybanknak a kölcsön összegét. Ha több ilyen nem fizető adós volt az NHB-nál, az hozzájárulhatott a fizetési nehézségekhez. A szabályok szerint a banknak 90 napja volt a likviditási helyzet kezelésére, és ez idő alatt próbálkozott is: az Index információi szerint igyekezett más bankoknak értékesíteni a hitelportfólió egyes elemeit, de úgy tűnik, ez sem segített. Végül a jegybank a múlt héten az ügyfelek érdekének veszélyeztetettségére is tekintettel döntött a tevékenységi engedély visszavonása mellett. Az Országos Betétbiztosítási Alap (OBA) már be is jelentette, hogy megkezdik a bank károsultjainak kifizetését. A szervezetnek 15 napja van erre, ezek összege fejenként legfeljebb százezer euró, amely napi árfolyamon több mint 31 millió forintot jelent.  Abban az esetben, ha a betétes ennél nagyobb vagy az OBA által nem biztosított betétköveteléssel rendelkezik, akkor az OBA által ki nem fizetett betétrészre a hamarosan meginduló végelszámolási eljárásban hitelezői igénybejelentést lehet tenni. Nem tudni pontosan, mennyit kell fizetnie az OBA-nak, mindenesetre az NHB-nak nem volt sok ügyfele. Összesen 9 magánszemély és 49 vállalati betétes rendelkezik az OBA kártalanítás összegét is meghaladó betéttel a hitelintézetnél. Az Mfor.hu értesülései szerint a kormányzati megbízásokat is kapó Valton-Sec Kereskedelmi és Szolgáltató Kft. egy időben az NHB-nál vezette a számláját, kérdés, hogy a cég pénze bennragadt-e vagy sem. Ami Szemerey Tamást illeti, más fronton is a visszavonulást választja: ő volt a tőzsdei bevezetés előtt álló MKB Bank egyik nagytulajdonosa, de nemrég kiszállt Mészáros Lőrinc bankjából. A Demokratikus Koalíció (DK) hűtlen kezelés és csalás gyanújával ismeretlen tettes ellen feljelentést tesz az NHB ügyében – mondta a párt frakcióvezetője keddi sajtótájékoztatóján. Gréczy Zsolt úgy fogalmazott, hogy a pénzintézet éveken keresztül a „Matolcsy-család házibankjaként működött”. Az NHB tulajdonosa Matolcsy György unokatestvére volt, és a pénzintézettől a jegybankelnök két fia is nagyobb összegű kölcsönt kapott – emelte ki. A bedőlés következményeit nem azok viselik, akik szétosztották egymás között a bank pénzét, hanem mindenki más, akinek van bankszámlája vagy hitelszerződése, mert az ő pénzükből fizetik ki a kárt – jelentette ki. (MTI)  ",2019-03-19,"matolcsy"
"265","https://hang.hu/gazdasag/megkezdik-a-novekedesi-hitelbank-karosultjainak-kifizeteset-105172","Megkezdik a Növekedési Hitelbank károsultjainak kifizetését","Az Országos Betétbiztosítási Alap (OBA) ma bejelentette, hogy megkezdik a Matolcsy György jegybankelnök unokatestvérének, Szemerey Tamásnak az érdekeltségébe tartozó Növekedési Hitelbank (NHB) károsultjainak kifizetését. A szervezetnek 15 napja van a kifizetésekre, amelynek összege legfeljebb százezer euró, amely napi árfolyamon 31 455 000 forintot jelent. Abban az esetben, ha a betétesnek ennél nagyobb vagy az OBA által nem biztosított betétköveteléssel rendelkezik, akkor az OBA által ki nem fizetett betétrészre a hamarosan meginduló végelszámolási eljárásban hitelezői igénybejelentést lehet tenni. A kártalanítás érdekében a betéteseknek igénybejelentést nem kell tenniük.  Az egykor a Növekedési Hitelprogramban igen aktív pénzintézetről – amely többek között a Buda-Cash betétek kezelésének jogosítványát is elnyerte – tavaly derült ki, hogy gondjai vannak, amikor a Magyar Nemzeti Bank felügyeleti hatósága komoly szabálytalanságok miatt 19 millió forintra büntette. Hogy komoly a gond, az tavaly decemberre vált bizonyossá, amikor felügyeleti biztost neveztek ki a bank élésre, s korlátozták a kifizetéseket. A jelek szerint a nehézségeket nem sikerült orvosolni, ezért az MNB a mai nappal visszavonta a bank tevékenységi engedélyét és kezdeményezte a hitelintézet végelszámolását. A Magyar Hang gazdasági újságírója, közgazdász. Hogyan értelmezzük a gazdasági adatokat? Interjúk vezető közgazdászokkal. A kormánynak vagy az elemzőknek van igaza? Mindig egészséges egy kis kormánykritika! Elemzések. Mit tegyünk, ha változnak a szabályok? Gyakorlati tanácsok a hétköznapokra. ",2019-03-14,"matolcsy"
"266","https://hang.hu/gazdasag/lehet-hogy-hiaba-szeretnenk-bevezetni-az-eurot-nem-is-engednek-nekunk-104812","Lehet, hogy hiába szeretnénk bevezetni az eurót, nem is engednék nekünk","A következő évtizedekben Magyarország bevezeti az eurót – jelentette ki Matolcsy György jegybankelnök az intézmény által szervezett Lámfalussy-konferencián február elején. Ezzel talán minden korábbi ígéretnél távolabbra került a közös pénz hazai bevezetése. Mint emlékezetes, a szocialista-szabaddemokrata kormányok alatt először 2007-re, majd 2009–2010-re tolódott a tervezett bevezetés ideje, 2010 után pedig már gyakorlatilag soha nem hangzott el konkrét időpont. Eközben az egykori szocialista országok közül Szlovéniában és Szlovákiában már euróval fizetnek 2007, illetve 2009 óta. A közelmúltban pedig Bulgária, majd néhány napra rá Románia jelentette be, hogy legkorábban 2022-ben, illetve 2024-ben szeretnének csatlakozni az eurózónához. Bulgária alapvetően teljesíti is a kritériumokat: többletes az államháztartás, ellenőrzött az infláció, és az unió egyik legkevésbé eladósodott országának számít. Ezek alapján úgy tűnik, nem jelent majd gondot csatlakozni a balkáni államnak az euró előszobájának nevezett ERM-II rendszerhez, amelyben legalább két évet kell eltöltenie. Ami a románokat illeti, keleti szomszédunknál is 2022 volt eredetileg a céldátum, de egy pénzügyi és gazdasági szakemberekből álló bizottság ezt túl korainak tartotta, ezért tolták el 2024-re a csatlakozás tervezett időpontját.  A románok döntésében van logika, hiszen az euró ugyan nagyobb biztonságot ad például egy újabban ismét emlegetni kezdett válság idején, azonban egy gyengébb gazdaság számára nagymértékű kockázatokat is jelent. Szintén igaz ez a magyar euróbevezetés kapcsán is.  Róna Péter közgazdász szerint alapvető kérdés, hogy milyen árfolyamon váltunk a közös pénzre. Ha túlságosan erős euró mellett csatlakozunk, akkor az amúgy is gyenge magyar versenyképesség tovább romlik. De még ha ideális árfolyam mellett sikerül is váltani, gond lehet, ha nem tudunk a versenyképességet erősítő gazdaságpolitikát folytatni. Ha ugyanis az európaihoz képest gyengül a magyar versenyképesség, úgy az euró túlságosan erőssé válik a magyar gazdaság teljesítményéhez képest, ami további gyengülést hoz magával. Ezért gyenge magyar versenyképesség mellett hazardírozás lenne az euró átvétele. Róna Péter azt is elmondta, információi szerint az Európai Központi Banknak egyébként is fenntartásai vannak a magyar jogbiztonsággal szemben, ezért nem biztos, hogy elfogadnák a magyar jelentkezést.  „Jellegzetes populista megoldásról beszélhetünk, amikor a kevésbé képzettektől elvont jelentős összegekről jól kidolgozott retorikával terelik el a figyelmet.” Bod Péter Ákos közgazdász, akadémikus lapunknak hangsúlyozta, hogy az euró átvételéhez „csak” az öt maastrichti kritériumot kell teljesíteni. Mindez azért érdekes, mert a kormányoldalról az utóbbi időben olyan érvek hangzottak el, hogy a kritériumok elavultak, újakat kell kidolgozni. Így került a köztudatba az az unió által egyáltalán nem támasztott feltétel, miszerint hazánknak előbb valamilyen fejlettségi szintet – például az osztrák szint 80 százalékát – kellene elérnie. Amikor egy ország önmagával szemben plusz kritériumokat kezd támasztani, az csak megnehezíti a belépést az eurózónába.  A közgazdász szerint is lehet azon vitatkozni, hogy egy kevésbé fejlett országnak érdemes-e csatlakoznia vagy sem, erről lehet értelmes diskurzust folytatni. Ám ha politikusok állnak elő mindenféle ürüggyel, hogy most éppen miért nem jó nekünk az euró, az azt jelenti, hogy ők nem akarják a közös pénzt. – Hozzá kell tenni, jelenleg még a hivatalos maastrichti feltételeket sem teljesítjük – mivel a magyar infláció most a legmagasabbak között van Európában –, így valóban nem állunk készen a csatlakozásra. A magyar gazdaságpolitika ugyanis nem végezte el azt a munkát, ami a belépéshez szükséges – szögezte le. A bolgárok és a románok azért mernek konkrét időpontokkal előállni, mert a gazdasági adataik és az elkötelezettségük alapján úgy gondolják, hogy a néhány éves felkészülési folyamat végére teljesíteni fogják a feltételeket.  Bod Péter Ákos a kormányközeli pályázókról, a tudomány függetlenségéről és arról, miért kellene mielőbb bevezetni az eurót. – A magyar külkereskedelem oroszlánrésze az Európai Unió országaival zajlik, már ma is euróban. Még inkább így lesz ez, ha körülöttünk szinte minden tagállam bevezeti a közös valutát. Ki lehet bírni euró nélkül, de semmi értelme nincs annak, hogy kis szigetként kimaradjunk a valutaközösségből – állapította meg Bod Péter Ákos. Bulgáriában nem jött be a kötvényprogramFinoman szólva sem váltotta be a reményeket Bulgáriának az a programja, amelynek keretében állampolgárságot adnak azoknak az üzletembereknek, akik a balkáni országban fektetik be a pénzüket. Ugyan az uniós országok közül Ciprus és Málta is hasonló lehetőségeket biztosít a külföldi befektetőknek, Bulgáriában egészen kevesen éltek a lehetőséggel. Az igazságügyi minisztérium közleménye szerint az adatok azt mutatták, nem sikerült elérni a kívánt célokat, vagyis növelni a külföldi befektetéseket, de új munkahelyeket sem teremtettek ilyen módon. Sőt, 2013 óta mindössze 50 külföldi élt csak a program adta lehetőséggel, amit most meg is kíván szüntetni a kormány. A bolgár állampolgárságot egyébként 590 ezer dollárnál nagyobb befektetéssel lehetett megszerezni, ám az Európai Bizottság keményen bírálta az ilyen „gazdaságélénkítést”, mondván, az ilyen rendszerek elősegítik a szervezett bűnözést és növelik a pénzmosás, a korrupció és az adócsalás kockázatát. (M. R.) Ennek a cikknek a nyomtatott változata a Magyar Hang 2019/6. számában jelent meg, 2019. február 8-án. Hetilapunkat megtalálja az újságárusoknál, vagy elektronikus formában a Digitalstandon! És hogy miről olvashat még a 2019/6. Magyar Hangban? Itt megnézheti.    ",2019-02-16,"matolcsy"
"267","https://hang.hu/gazdasag/maradt-az-alapkamat-nem-probaljak-erositeni-a-forintot-102587","Maradt az alapkamat, nem próbálják erősíteni a forintot","A Magyar Nemzeti Bank (MNB) egyelőre nem lép fel a forintgyengüléssel szemben, a Monetáris Tanács keddi kamatdöntő ülésén változatlanul hagyta a 0,9 százalékos alapkamatot. A jövőben tovább eshet a forint euróval szembeni középárfolyama. Kedden már 324,71 forintot is kértek egy euróért, ami a forint idei leggyengébb árfolyama, egyúttal három és fél éves mélypontja is az euróval szemben. Bár közvetlenül a döntés előtt kicsit erősödni kezdett a magyar valuta, utána újabb mélypontra zuhant, majd a a három órakor kiadott indoklás megjelenése után visszaerősödött. A Monetáris Tanács indoklásában azt írta: „A Magyar Nemzeti Bank 2007 óta a fogyasztói árak 3 százalékos emelkedésében határozta meg az árstabilitással összhangban lévő középtávú inflációs célt. Az árstabilitás feltételei akkor adottak, ha a gazdasági szereplők hosszabb távon biztonsággal számíthatnak arra, hogy az infláció stabilan a cél közelében marad.” Az inflációs cél elérését a jegybank továbbra is 2019 közepére teszi. A tanács figyelembe vette a nemzetközi pénzügyi piac változó hangulatát, emellett is úgy látja viszont, hogy a laza monetáris kondíciók fenntartása szükséges. A nemzetközi piac egyik leglazább monetáris politikáját viszi a Magyar Nemzeti Bank, ennek kapcsán pedig külföldi elemzők is többször megfogalmazták aggályaikat. Az amerikai Fed csak idén már kétszer emelt az alapkamaton, az Európai Központi Bank pedig nemrég jelentette be, hogy a havi harmincmilliárd eurós eszközvásárlási programját kivezeti a piacról. Ez utóbbi a laza európai monetáris politikának a része volt, ami viszont ma már nem tűnik tarthatónak. A forint 2015 januárjában bizonyult eddig a leggyengébbnek, akkor 327,6 volt egy euró. Az árfolyam további alakulása függ attól, hogy a jegybanki kommentárt hogyan értelmezik a befektetők. Amennyiben úgy érzik, hogy a jegybank hajlandó adott esetben 2019 közepe előtt szigorítani, az euró beállhat 315-320 forinton. Amennyiben nem ez a közvélekedés alakul ki a 330 forintos mélypont sem elképzelhetetlen. Az MNB keddi indoklása inkább utóbbi felé mutat. A Bloomberg kedd reggel még azt írta, az utóbbi hat év egyik legnagyobb dilemmájával néz szembe a jegybank. „A központi banknak komolyan át kell gondolnia a szélsőségesen laza monetáris politikájának folytatását és a hatékonyságát” – vélte a bécsi Erste Group Bank AG elemzője, Árokszállásy Zoltán. A piaci nyomás ellenére viszont a hitelminősítők múlt héten azt jelezték, hogy a szigorítás szükségtelen, amennyiben nem kerül fenyegető közelségbe a három százalékos inflációs ráta. Kicsi az esély, hogy visszaerősödjön a forint, inkább a mostani körül, esetleg kissé alacsonyabb szinten stabilizálódhat. Korábban arról írtunk, hogy az MNB-nek pillanatnyilag nem sok eszköz van a kezében a forint árfolyamának befolyásolására. És hogy különösen annak a több százezer magyarnak jelent érvágást a forintgyengülés, aki Horvátországba utazik az elkövetkező hónapokban. A Magyar Hang kulturális újságírója. Skandináv filmdráma és francia avantgárd, modern magyar regény és Erdély költészete. Apollinaire-től Bergmanig nem is olyan hosszú az út. Otthon Veszprémben és Budapesten, Városlődön és Nemesgulácson, a Balatonnál és a Sástó mellett egyaránt. ",2018-06-19,"matolcsy"
"268","https://hang.hu/gazdasag/varga-mihaly-675-milliardnyi-beruhazast-utemeznek-at-163164","Az óriási deficit nyomán 675 milliárdnyi beruházást ütemez át a kormány","A következő időszakban összesen 675 milliárd forintnyi beruházást ütemez át, halaszt el a kormány – jelentette be a csütörtöki kormányinfón Varga Mihály. A pénzügyminiszter szavai szerint „ezek nem vesznek el, a jövőben fognak megvalósulni”, az átütemezés ugyanakkor jelentősen segíti a költségvetés mozgásterét. (A lépés nem véletlen: a napokban derült ki, hogy gigantikus a költségvetési hiány, és március végére összejött majdnem a teljes évre tervezett deficit). A cél Varga közlése szerint az, hogy a költségvetési hiányt csökkenő pályán tartsák. A tervek szerint egyébként idén ez 4,5 százalék lesz. Jövőre 3,7, 2026-ra pedig 2,9 százalékkal kalkulálnak. Arról, hogy pontosan milyen beruházások átütemezéséről van szó, a miniszter nem árult el részleteket. Csak annyit mondott, hogy a tárcáknak kell dönteniük, mert ők jobban látják a helyzetet. A kormány ugyan fogalmazott meg javaslatokat, de nem mondta meg, hogy miket. Varga Mihály beszélt arról is, hogy háborús helyzetre tervezték a makrogazdasági pályát. Arra számítanak, hogy idén a gazdaság visszatér a növekedési pályára, ez a növekedés 2,5 százalék körül lehet, jövőre pedig már 4,1 százalékos emelkedést becsülnek. Gulyás Gergely Miniszterelnökséget vezető miniszter már korábban jelezte, hogy a kormány mérlegelte, mivel jár egy elhúzódó háborús időszak, hiszen ez más gazdaságpolitikát igényel. Itt azt is bejelentette, hogy a korábbi évek gyakorlatától eltérően idén csak novemberben, az amerikai elnökválasztás után nyújtják be a jövő évi költségvetést, az ugyanis döntő lehet a háború és béke kérdésében szerinte, hogy ki lesz az Egyesült Államok következő elnöke.  ",2024-04-11,"kinfo"
"269","https://hang.hu/gazdasag/uj-melypontra-kuldte-a-forintot-a-kormanyinfo-147052","Miközben ment a kormányinfó, új mélypontra került a forint","Ötszáz forint fölé erősödött az angol font, pontosabban 502,3 forintnál állt a jegyzés csütörtök kora délután. Eközben valamivel több mint 449 forintot adnak egy dollárért, az euróval szemben pedig újra a 434-es szintet kóstolgatta a magyar valuta árfolyama. Gulyás Gergely Miniszterelnökséget vezető miniszter a kormányinfón beszélt a szinte megállíthatatlanul zuhanó forintról, szerinte azért nagyobb az utóbbi időben a forint gyengülése, mert a magyar gazdaság energiakitettsége nagyobb.  Megismételte azt a kormányzati narratívát is, miszerint ha nem lennének szankciók, akkor jelentősen erősödne a forint. Elemzők erről kissé másképp vélekednek: szerintük a jegybanknak kell megállítani az árfolyamromlást, méghozzá egy jelentősebb kamatemeléssel. Ám a jegybank a 13 százalékos irányadó ráta bejelentésénél közölte, hogy ezzel befejezte a kamatemelési ciklust.    
            Félévig elegendő a gázkészlet akkor is, ha egyetlen molekula sem érkezik. A miniszter hősiesnek nevezte a küzdelmet, amelyet Ukrajna saját területei megóvásáért és visszaszerzéséért folytat.            ",2022-10-13,"kinfo"
"270","https://hang.hu/gazdasag/uj-korszak-a-rezsicsokkentesben-mekkora-szamlakkal-szembesulhetunk-143171","Új korszak a rezsicsökkentésben: mekkora számlákkal szembesülhetünk?","A rezsicsökkentés új korszakának pontos szabályai egyelőre nem láttak napvilágot a Magyar Közlönyben, a tényleges tehernövekedés pedig ezen felül is rengeteg dologtól függ: így például az áram- és gázárak világpiaci alakulásától, a forint árfolyamától, amelyeket a háború alakulása is befolyásol, illetve attól is, hogy ki mennyire lesz képes mérsékelni a saját fogyasztását. Pontos részletek híján csak nagyjából kalkulálható, hogy mekkora terhet jelent a szerdai Kormányinfón bejelentett rezsicsökkentés-csökkentés. Ott hangzott el Gulyás Gergely Miniszterelnökséget vezető miniszter és Németh Szilárd rezsivédelemért felelős kormánybiztos szájából, hogy a rezsicsökkentés augusztus 1-jétől csak az átlagos fogyasztásig szintig jár, az afölötti részért piaci árat fizet a lakosság gázra és villanyra is. Augusztus elseje után tehát következő fogyasztási határokig lesz érvényes a csökkentett rezsiár:  • áram esetében 210 kWh/hó, éves szinten 2523 kWh energiafogyasztásig • gáz esetében 144 köbméter/hó, éves szinten 1729 köbméter gázfogyasztásig. A három vagy több gyereket nevelő családoknál 600 köbméterrel magasabb az éves gázlimit, vagyis 2329 köbméter, és minden további gyerekkel 300 köbméterrel nő a határ az érintett családoknak.  A villanyfogyasztás esetében nincs ilyen emelt keret, ott marad a havi 210 kWh (éves szinten 2523 kWh) kedvezményes limit, akármennyi is a gyerekek száma. Ha valaki árammal fűt, és nem, vagy csak minimálisan használ gázt, arra is a havi limit az érvényes, nincs jóváírás vagy átjárás.  Az eddigiekből úgy tűnik, hogy a távhőt használó családokat nem érintik az intézkedések. A Kormányinfón még az is elhangzott, hogy rezsicsökkentés nélkül az átlagfogyasztónál 7750 forint helyett 53 ezer forint lenne az áramfogyasztás díja, a gáznál pedig 15 800 forint helyett havonta 131 ezer forint lenne a számla.  Eszerint, ha az egész számlára piaci árat fizetnénk, akkor az áram tekintetében 6,8-szoros, a gáznál 8,3-szoros lenne növekedés mértéke.  De ez nem ilyen egyszerű, hiszen a bejelentés alapján csak az átlagfogyasztás fölötti részre kell a piaci árat megfizetni. A hvg.hu számításai szerint minden egyes további kWh áram után 242, minden egyes további köbméter gáz után 912,8 forintot kellene fizetni, ha annyi maradna a piaci ár, mint amivel szerdán Gulyás Gergely számolt. A Portfólió hipotetikusan kiszámolta egy konkrét példán, mennyivel többet kell majd fizetni. A példában egy kétgyermekes, 140 négyzetméter alapterületű, 6 cm hungarocellel szigetelt, jó minőségű nyílászáróval rendelkező házban élő család rezsidíj-növekedését számolták ki.   Az egyszerűség kedvéért átalánydíjat fizető családról van szó, bár egyáltalán nem világos, hogy valójában hogyan fog ez zajlani, hiszen az átalányos fizetés jelenleg úgy működik, hogy mindig van egy éves leolvasás és elszámolás – akinél a szolgáltató magasabb fogyasztást regisztrál, mint amennyi után az átalányt fizette, annak utólag egy összegben kiszámlázzák a különbözetet. Ezt a megfontolást félretéve, a példában szereplő család havi áramfogyasztása 9171 forint, azaz 246 kWh a havi átalánydíj alapján. Ez havonta 36 kWh-val magasabb a rezsicsökkentett határnál. A 7750 forintos rezsicsökkentett fogyasztás feletti 36 kwh havi fogyasztás további 9085 forintot jelent, azaz az eddigi 9171 forint helyett ez a család 16 836 forintot fog fizetni havonta. – A gáz esetében a példában szereplő család átalánya 192 köbméteres földgázfogyasztás, ami 21 552 forintos átalánydíjat jelent a szolgáltatónál. A 144 köbméteres rezsicsökkentett fogyasztáshoz képest ez 48 köbméteres „túlfogyasztást” jelent, vagyis  a 15 840 forintos rezsicsökkentett 144 köbméter melletti 48 köbméterért további 43 680 forintot fizetnek havonta, azaz az eddigi 21 552 forint helyett összesen 59 520 forintra nő a havi gázszámla – írja a portál. Az eddigi havi áramszámla tehát 9171 forintról 16 836 forintra emelkedik, ami egy év alatt közel 92 ezer forintos többletfizetést jelent. Az eddigi havi földgázszámla pedig 21 552 forintról 59 520 forintra emelkedik, vagyis az éves díj több mint 455 ezer forinttal nő a család számára, ez már brutális emelkedésnek számít.  Összességében tehát közel 550 ezer forinttal fognak többet fizetni évente, havi szinten tehát 2,5-szörös emelkedésről beszélhetünk – állapítja meg a portál. Persze nem mindenki fizet átalány alapján, a hvg.hu összefoglalójában arról ír, hogy mivel havi limitet állapítottak meg az éves átlagos fogyasztás alapján, ha valaki egy nyári hónapban alatta marad, de egy téliben túllépi a meghatározott mennyiséget – hiszen akkor fogyaszt többet a fűtés miatt –, akkor a limit fölötti részt a piaci áron kell kifizetnie. Ami pedig a közös kazánnal fűtő társasházak elszámolását illeti, egyelőre el se lehet képzelni, hogy ezt majd hogyan oldják meg.   ",2022-07-14,"kinfo"
"271","https://hang.hu/gazdasag/gulyas-gergely-kata-143144","Gulyás Gergely: Nem látjuk indokoltnak az elfogadott katatörvény módosítását","a katázók kétharmada munkaviszonyt álcáz – főleg ezzel indokolta Gulyás Gergely Miniszterelnökséget vezető miniszter a szerdai kormányinfón. A miniszter elmondta: 2012-ben csak a kormánypártok szavazták meg. Amikor ezt elfogadtuk, az volt a cél, hogy a lakossági szolgáltatást végző szolgáltatóknak vezessenek be egy adónemet. Ez elburjánzott, a Pénzügyminisztérium adatai szerint a katázók kétharmada munkaviszonyt álcáz így. Ez elfogadhatatlan, hogy havi ötvenezer forintért munkaviszonyt vált ki, mikor egy ápolónő átlagosan 184 ezer forintot fizet – fogalmazott Gulyás, hozzátéve: megértjük, hogy fáj a vállalkozóknak, de ez nem méltányos.  
            Energiaveszélyhelyzetet hirdetett a kormány – jelentette be Gulyás Gergely, aki szerint 50 milliárdtól a 300 milliárdig bármekkora bevételt jelenthet a kata átalakítása az államnak.         Mi indokolta azt, hogy 24 óra alatt átverjék a kata-szabályozást? – kérdezte az ATV. Erre a miniszter kifejtette: ahhoz, hogy szeptember 1-jén életbe léphessen az új szabály, ahhoz ezt el kellett fogadni. Ezt mi nem költségvetési intézkedésként hoztuk meg. Egész egyszerűen azért kellett, mert nem tartható fenn, hogy valaki 50 ezret fizet adónak, addig egy ápoló 184 ezret – mondta a miniszter. Gulyás Gergely hozzátette, hogy a kamarával egyeztettek, a mostani szabályozással pedig csak visszatérnek az eredeti célhoz. Semmilyen körülmények között nem látják indokoltnak a módosítást. Gulyás szerint a kormány betartja a jogszabályokat, és egy évben nyolcszor van lehetősége arra az Országgyűlésnek, hogy gyorsított tempóban fogadjon el törvényeket – így reagált arra a kérdésre, mely szerint múlt héten azt mondta, a kormány vállalta az Európai Unió felé, hogy csökkenti a gyors jogalkotást és széles körű konzultációt alkalmaz. Egy hónapja még azt mondta, január elsejétől fogják bevezetni, most mi indokolta, hogy mégis szeptembertől vezették be – kérdezte az RTL. Gulyás erre úgy válaszolt, hogy így döntött a kormány. Parragh László javaslatát sem vették figyelembe, hogy ez túl gyors, mert úgy gondolták, hogy ha egy jogviszonyváltás van, arra másfél hónap is elegendő – mondta. Azt nem tudják, hogy milyen költségvetési vonzata lesz. Az összes alternatíva magasabb adóterheléssel fog járni – erősítette meg, de arra a kérdésre hogy akkor ez adóemelés, erre már nem válaszolt egyértelműen. Szakmai szervezetek sora tiltakozott a kata új szabályai és tulajdonképpeni kivégzése ellen, köztük a Magyar Orvosi Kamara is, mert így az egészségügyi ellátás is veszélybe kerül. Erre úgy reagáltak, hogy mindenre gondoltak és semmilyen ellátásbiztonsági probléma nem lehet. Előfordulhat áremelés, de szerinte az esetek többségében ilyen nem lesz – mondta kérdésre válaszolva. Logikusan lesz többletbevétele ebből a költségvetésnek, de azt hogy mekkora, ezt nagyon nehéz megjósolni – válaszolta kérdésre. Nem gondolja, hogy családok egzisztenciáját veszélyeztetnék, becsülve talán 50-től 300 milliárdig lehet a költségvetési hatása a változtatásnak – mondta.  Többször elmondta, hogy egy kiskaput csuktak be, aminek használatáért nem ítél el senkit, de ők csak az eredeti kormányzati célhoz tértek vissza.   
            Spontán tüntetésből lett hídlezárás és piknik, de aztán felsorakozott a rendőrség, és a Jászai Mari tér felé tolták a demonstrálókat. Késő estére már alig maradtak tiltakozók.               ",2022-07-13,"kinfo"
"272","https://hang.hu/gazdasag/allami-penzhez-juthat-a-wizz-air-118547","Állami pénzhez juthat a Wizz Air","A fapados légitársaság vezérigazgatója rendre az állami támogatások ellen foglalt állást, ám a kormány által biztosított adókedvezmények akár a milliárdos szintet is elérhetik. Adókedvezmény formájában jelentős állami támogatásra számíthat a Wizz Air – derült ki a csütörtöki kormányinfón. A segítség nagyságáról egyelőre nincs pontos információ, hiszen – ahogy azt Gulyás Gergely kancelláriaminiszter lapunk kérdésére elmondta –, 2020 végéig jár a légiiparban tevékenykedő vállalatoknak az adókedvezmény. A kormány májusban döntött arról, hogy a koronavírus-járvány miatt nehéz helyzetbe került, legalább tíz főt foglalkoztató ágazati szereplőknek – légi személyszállító cégeknek, repülőgép- és űrhajó-karbantartással, javítással, gyártással foglalkozó vállalkozásoknak – adókedvezményt biztosít, ha az adott társaság nettó értékesítési bevétele legalább 25 százalékot esett a 2020. április 1. és 2020. május 31. közötti időszakban, időarányosan az első negyedévhez képest. A feltételeknek megfelelő légiipari vállalatoknak nem kell teljesíteniük a szociális hozzájárulási adófizetési kötelezettséget dolgozóik után. Nem kell megfizetni továbbá a szakképzési, valamint a rehabilitációs hozzájárulást. A mentesség 2020. májusától kezdődik és a veszélyhelyzet megszűnésének napját magában foglaló hónap utolsó napjáig, de legfeljebb 2020. december 31-ig tart. Szinte hetente változó vállalati prognózisok mellett is töretlenül optimista kommunikáció, a low cost üzleti modellel aligha összeegyeztethető működés, beszakadó részvényárak és flottabővítés, befagyott turizmus és üdülőjáratok indítása - csak néhány ellentmondásos elem a Wizz Air elmúlt két hónapjából. A Wizz Air támogatása kapcsán több ágazati szakértőt is megkerestünk, ám csak név nélkül kívántak becslésekbe bocsátkozni. Mint mondták, az adókedvezmény formájában lehívható támogatás néhány milliárd forintot jelenthet, ami csak szépségtapasznak jó a várhatóan tetemes veszteségen. A kiesés mértékét is nehéz megbecsülni, hiszen a megbetegedések száma ismét lendületet vett Európa-szerte, ami miatt nem zárható ki az újabb leállás. Ráadásul a nyár elején újraindult járatok iránt is visszafogott az érdeklődés. Forrásaink megjegyezték ugyanakkor, hogy a légitársaságnak sok külföldi – lengyel, szlovák, ukrán, román – dolgozója van, akik a magyarországi leánycégéhez vannak bejelentve, így az állam valójában a nem magyar munkavállalók után is kedvezményt biztosít. Gulyás Gergelytől a kormányinfón megkérdeztük azt is, ha már támogatásban részesül a Wizz Air, felmerült-e, hogy az állam tulajdonrészt szerezzen a társaságban. Felvetésünket a német példa indokolta, a Lufthansát ugyanis 9 milliárd euróval támogatja Berlin, amiért cserébe 20 százaléknyi – opcionálisan tovább növelhető – állami részesedést szerez a német állam. A kancelláriaminiszter erre reagálva kijelentette: Magyarország nem direkt állami támogatásban részesíti a Wizz Airt, hanem adókedvezményben. Ha előbbi támogatási formáról lenne szó – amelyre vonatkozóan nem volt javaslat a kormány előtt –, akkor merülhetne fel állami tulajdonrész szerzése. Kifejtette továbbá azt is, hogy meggyőződése szerint a korábbi fogyasztóvédelmi aggályok ellenére Magyarország számára érték a Wizz Air jelenléte, mivel az ide érkező utasok bevételt jelentenek az országnak. Váradi József, a Wizz Air vezérigazgatója a válság kitörése óta többször is hangsúlyozta, hogy az állami támogatások súlyosan torzítják a piacot. Mint az Indexnek közel egy hónappal ezelőtt kifejtette, számos nagy versenytársukat szinte a sírból hozták vissza az állami mentőcsomagokkal, ám ezek a pénzek szerinte soha nem lesznek visszafizetve. „Háromféle légitársaság van Európában. Az egyiket az állam kimenti, míg a másik hozzánk hasonlóan megoldja a saját finanszírozását, hatékonyan működik és megfelelő pénzügyi helyzetben van. Amelyik cég viszont nem működik hatékonyan és állami segítséget sem kap, arra nem vár jó idő a következő fél-egy évben. És az ilyen cégek az európai piac 10-20 százalékát jelentik” – mondta. Emellett kitért arra is, hogy azt az állami megbízást, amelynek keretében Kínából szállítottak egészségügyi eszközöket Magyarországra, versenyen nyerték el. A társaság egyébként 7 milliárd forintért teljesítette a megbízást. A Wizz Air segítséget kap Nagy-Britannától is: 300 millió fontnyi (120 milliárd forint) államilag támogatott hitelt vesz fel.  Nem szereti a fapadosozást és csak az utasok érdekei, valamint a menetrend tartása miatt vezették be a fizetős sorban állást - fejtette ki lapunknak adott interjújában a Wizz Air vezérigazgatója. Váradi Józsefet a brexitről, az ukrán légi piacon való terjeszkedésről, az állam által kompenzált nyugat-balkáni járatokról kérdeztük, és kiderül az is, problémának tartja-e a tiltott állami támogatás gyanúját, ha az nem versenytársnál, hanem üzleti partnernél merül fel. A légitársaság helyzetén nemcsak a koronavírus-járvány, hanem később rossznak bizonyuló üzleti döntések is rontanak. A társaság tavaly év végén hordónként 55 dollár körüli áron kötötte le („hedgelte”) az idei évben felhasználni tervezett kerozint, arra spekulálva, hogy a kőolaj (és így a repülőbenzin) ára ennél magasabb lesz idén. (Tavaly 75-80 dollár körül mozgott az üzemanyag hordónkénti ára a börzéken, az 55 dollár tehát jó árnak számított.) A cég vállalta azt is, hogy az előzetesen kalkulált éves mennyiség 50 százalékát garantáltan átveszik ezen az áron. Csakhogy a nyersanyag és a finomított kőolaj-származékok ára az év elején meredek zuhanásba kezdett. A Nemzetközi Légi Szállítási Szövetség, az IATA által közölt adatok szerint a kerozin hordója a tavasz folyamán jócskán 30 dollár körül alakult, de még most sem éri el a 45 dollárt.  ",2020-07-09,"kinfo"
"273","https://hang.hu/gazdasag/kata-a-penzugyminiszterium-elkepzelesevel-szemben-parragh-javaslatat-fogadta-el-a-kormany-118133","Kata: A Pénzügyminisztérium elképzelésével szemben Parragh javaslatát fogadta el a kormány","Szigorítja a kormány a kisadózó vállalkozások tételes adóját, a katát – jelentette be a mai Kormányinfón Gulyás Gergely Miniszterelnökséget vezető miniszter. Gulyás azt mondta, a kata szabályozása az idei évben már nem fog változni, de a Magyar Kereskedelmi és Iparkamara, illetve más gazdasági szereplők javaslatai alapján a kormány adótörvény-módosítást kezdeményez, hogy a katával való visszaélések megszűnjenek. – Minden eshetőségről tárgyalt a kormány, arról is, hogy kell-e szűkíteni vagy bővíteni az ilyen adózók körét. A kormány álláspontja szerint olyan adórendszerre van szükség, amelyben nincs lehetőség a visszaélésekre. A miniszter úgy fogalmazott, hogy a kereskedelmi és iparkamara véleménye is az volt, hogy a kisvállalkozóknak és kisvállalkozásoknak adott adókedvezménnyel a nagyvállalkozások élnek vissza. Konkrétabban: több száz vagy akár több ezer főt foglalkoztató cégek is katásként foglalkoztatták a munkavállalóikat – nagy biztosítótársaságokat hozott fel példaként–, aminek következtében a munkavállalók munkajogi védelme megszűnt. Ezt a „bújtatott foglalkoztatási gyakorlatot” számolnák fel a tervezett szigorítással. 
            A kancelláriaminiszter szerint jogellenes a személyes adatok felhatalmazás nélküli összegyűjtése.          A tervek szerint a 3 millió forint feletti számlák esetén – ha ugyanaz a számla kibocsátója, vagyis a gyakorlatban az adózó egy munkahelynek dolgozik – 40 százalékos adót kell fizetni a 3 millió forint feletti részre. Gulyás szerint ezzel a lépéssel azt is elő tudják segíteni, hogy a cégek a munkavállalók munkajogi védelmét állítsák vissza. Az új rendelkezés 2021. január 1-jétől lehet érvényes. Az Mfor.hu kérdésére ugyanakkor egyértelművé tette a miniszter azt is, hogy nem emelkedik a katás főadózók havi 50 ezer forintos adókötelezettsége, ahogy a nem főállású katázók 25 ezer forintos adóterhe sem – korábban ugyanis felvetődött a tétel emelése a sajtóban. Parragh László, a Magyar Kereskedelmi és Iparkamara elnöke – aki a Magyar Hangtól tudta meg a kormányinfón elhangzott bejelentést – a következőképpen kommentálta a hírt. – Örülök, hogy a kormány elfogadta javaslatunkat, és három millió forintban húzta meg a határt. A Pénzügyminisztérium elképzelése szerint egymillió forint lett volna ez az összeg, amit mi túlságosan alacsonynak tartottunk, mert ezzel jónéhány vállalkozónak okoztunk volna komoly gondot. Úgy gondoltuk, amennyiben nem éri el a célt javaslatunk, később még mindig lehet szigorítani. Kérdésünkre kifejtette, semmi bajuk a katásokkal, de számos jelzés érkezett hozzájuk vállalkozói körökből, versenyhátrányt jelent számukra, hogy jóval olcsóbban megússzák azok a vállalkozók a közterheket, akik munkaviszony helyett katás „alvállalkozókat” alkalmaznak. – Eszünkben sincs – hangsúlyozta –, hogy megöljük az adózási formát, hiszen azt jónak tartjuk, mert mind az egyénnek, mind a társadalomnak jobb, ha valaki ezt az adózási formát választja, mintha munkanélkülinek menne. Megvan a maga helye és szerepe a gazdaságban, csak a káros ágakat kell levágni róla, ami a most bejelentett változtatással reményeink szerint meg is történik. 
            Nem sok jóval biztatja a koronavírus-járvány miatt munka nélkül maradtakat a kereskedelmi és iparkamara elnöke.          – Az arányokat jól érzékeltetik a következő számok – tette hozza az elnök. – A több mint 400 ezer katás vállalkozás a magyarországi munkaerőnek hozzávetőlegesen a 12 százalékát jelenti. Ha ennek a hatalmas tömegnek a harmada igazából rejtett munkaerőként dolgozik, bejelentett munkaviszony helyett katázva, az 250 milliárd forint veszteséget jelent a költségvetés számára, ugyanis jellemzően csak a havi 50 ezer forint kötelező befizetést teljesíti, szemben a munkabért terhelő jóval nagyobb adóval és egyéb közterhekkel. Amennyiben ez a tömeg bejelentett munkaerőként dolgozna, akkor egy százalékponttal alacsonyabb lehetne a személyi jövedelemadó mértéke.  Hasonlóképpen látja a jelenlegi helyzetet Fischer Ádám, a Niveus Consulting Group jogi partnere. Szerinte a katával kapcsolatos gondokat részben az okozza, hogy a fizetendő havi ötvenezer forint adó értéke az elmúlt közel egy évtizedben elinflálódott, miközben 6 millióról 12 millió forintra emelték a bevételi értékhatárt, amíg katásként nem kell büntetőadót fizetni. – Emiatt a kata ma már jobban bünteti a becsületesen, bejelentett fizetésért dolgozókat, mint azt a bevezetésekor számolták – mondta Fischer Ádám. Elemzése szerint havi 1 millió forintos fizetésnél a tényleges adóteher hozzávetőlegesen hat százalék: havonta ötvenezer forint kata, plusz évente ötvenezer forint iparűzési adó. Ezzel szemben egy nem katázó egyéni vállalkozó 2 százalék iparűzési adót, 9 százalék  nyereségadót, 15 százalék szja-t és júliustól 15,5 százalék szochót fizet, igaz, utóbbit csak korlátozott összegben, ráadásul havonta legalább a minimálbér után meg kell fizetnie a munkabér közterheit. Munkaviszonyban történő foglalkoztatás esetén 15 százalék szja, 18,5 százalék tb-járulék és júliustól 15,5 százalék szocho fizetendő. Látható, hogy hatalmas a különbség a két érték között.  A szakértő szerint a probléma kizárólag komplex megoldással kezelhető: szigorítani kell a szabályokat, amely a mostani bejelentéssel valóra válik, de ugyanígy szigorítani kell az ellenőrzéseket is. A módosítás a legsúlyosabb visszaéléseket ugyan kezeli, azonban tisztázni kell többek között, hogy össze kell-e vonni a kapcsolt vállalkozások által vagy számára kiállított számlákat, illetve hogy miként kezelik az adó elinflálódását. Kicsit más véleményen van Vadász Iván adótanácsadó, adószakértő, aki lapunk érdeklődésére elmondta: ha hozzá kell nyúlni a kisvállalkozásokat érintő adószabályokhoz, akkor az öngondoskodás felé célszerű tolni a változásokat. Az öngondoskodás ugyanis hiányzik a katás adóból, alacsony a biztosítási alapja: a táppénz és a későbbi nyugdíjjáradék megállapításában ez visszaüt. A szigorításra irányuló kérdésünkre úgy fogalmazott, hogy a jó állam nem szankcionál, hanem ösztönöz. Elmondta azt is, hogy a kisvállalkozók katás adózási lehetősége átláthatóságot hozott az igénybe vevőknek. A NAV-nak megvannak a lehetőségei az adózók ellenőrzésére. Vadász Iván arra a felvetésre – miszerint Gulyás elmondása szerint a Magyar Kereskedelmi és Iparkamara javasolta a szigorítást, amely a vállalkozások érdekvédelmi szervezete – úgy reagált, hogy szomorú, hogy ilyen kérdésekkel foglalkozik az iparkamara. A szigorítás a Média1.hu szakportál szerint jelentősen sújtja az újságírókat. Sok újságíró ugyanis eddig katás vállalkozáson keresztül számlázott a cikkei után. Mint írják, ennek az adóvonzata eddig évente 600 ezer forint kata volt, valamint évente kétszer 25 ezer forint iparűzési adót, illetve évente 5 ezer forint összegű kamarai hozzájárulást jelentett. A portál számításai szerint viszont a szigorításra vonatkozó javaslat elfogadása esetén az adóvonzat évente akár 3,6 millió forinttal is megemelheti a terheket. Ilyen feltételek, az adóterhek meghatszorozódásása mellett aligha érné már meg a külsős szerzők, grafikusok, fotósok számára katázni. A cikk szerzői Hajdú Péter és Szabó Zsolt László.  ",2020-06-25,"kinfo"
